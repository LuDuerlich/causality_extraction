<h1>Sammanfattning och slutsatser</h1>
<h2></h2>
<p>Detta kapital har försökt att beskriva problemen med att identifiera diskriminering med kvantitativa metoder. Kärnan i problemet är att etnicitet inte går att manipulera på kort sikt eller att randomisera över en grupp försökspersoner. Detta innebär att vi inte kan ställa den kontrafaktiska frågan – skulle behandlingen vara annorlunda om samma person hade en annan etnicitet?</p>
<p>Empiriska analyser av enkät- och registerdata kan ge värdefull information om betingade korrelationer mellan olika etniska grupper och ett arbetsmarknadsutfall. Analysen har således en viktig beskrivande funktion som visar att trots skillnader, i humankapital eller sortering till olika sorts yrken och branscher, fortsätter vissa etniska grupper att uppvisa signifikanta skillnader till majoritetsgruppen i bland annat sysselsättning, arbetslöshet och inkomster. Men eftersom information oftast saknas om alla relevanta egenskaper, som kan tänkas påverka ett visst arbetsmarknadsutfall, är det svårt att med säkerhet hävda att skillnader i utfall beror på diskriminering.</p>
<p>I brist på bättre data kan forskare analysera diskriminering på olika urval av personer, där det teoretiskt går att motivera att det vanligaste förklaringar till skillnader i utfall inte är relevanta. Genom att bättre förstå processerna som undersöks (anställningar, befordringar, löneförhandlingar) kan samtidigt välspecificerade modeller utvecklas, som utesluter andra rimliga förklaringar än diskriminering som orsak till gruppskillnader. På så sätt kommer analysen närmare en kausal tolkning mellan etnicitet och ett signifikant skild arbetsmarknadsutfall. En nollhypotes om att diskriminering förekommer kan då lägga bevisbördan, att utveckla rimliga alternativa förklaringar till signifikanta skillnader mellan etniska grupper, på motståndare till diskriminering.</p>
<p>Ingen enskild studie har möjlighet att entydigt bevisa förekomsten av diskriminering generellt i samhället. Däremot kan en samlad bild fås genom mängden och bredden av forskningen om diskriminering. Det är därför viktigt att komplettera kvantitativa studier med experiment och kvalitativ forskning. Labboratorieexperiment har använts bland annat för att belysa olika former av dold diskriminering och kan därför bidra till kunskap om hur diskriminerings olika former manifesterar sig samt synliggöra dessa processer. Fältexperiment utförs i realistiska miljöer och har fördelen att entydigt bevisa förekomsten av diskriminering i vissa delar av arbetsmarknaden. Nackdelen med båda typen av experiment är att resultaten är svåra att generalisera till samhället i stort. Upprepade experiment i olika miljöer och för olika tidpunkter kan däremot ge en mer nyanserad bild om diskrimineringens omfång. Kvalitativ forskning kan i sin tur ge en bättre insikt om upplevelsen av diskriminering och dess konsekvenser för enskilda personer. Kvalitativ forskning kan dessutom belysa mekanismerna bakom diskriminering. Tillsammans kan dessa forskningsmetoder ge en övertygande bild om vilka former och i vilken utsträckning diskriminering förekommer.</p>
<h2>Referenser</h2>
<p>Ahmed, Ali & Ekberg, Jan (2005) ”Kan kvinnliga personalchefer motverka diskriminering av invandrare?” Ekonomisk Debatt 2005:8.</p>
<p>Arai, Mahmood, Regnér, Håkan & Schröder, Lena (1999), ”Är arbetsmarknaden öppen för alla?” bilaga 6 till Långtidsutredningen 1999, Finansdepartementet.</p>
<p>Arai, Mahmood, Regnér, Håkan & Schröder, Lena (2000a) ”Invandrare på den svenska arbetsmarknaden.” Ds 2000:69.</p>
<p>Arai, Mahmood, Schröder, Lena & Vilhelmsson, Roger (2000b) ”En svartvit arbetsmarknad” Rapport till Expertgruppen för studier i offentlig ekonomi (ESO), Ds 2000:47.</p>
<p>Behtoui, Alireza (2005) ”Om de hade på ’rätt plats’ födda föräldrar”, Linköping universitet.</p>
<p>Dahlstedt, Magnus & Hertzberg, Fredrik (red.) (2005) Demokrati på svenska? Om strukturell diskriminering och politisk deltagande. SOU 2005:112. de los Reyes, Paulina & Kamali, Masoud (red.) (2005) ”Bortom vi och dom – teoretiska reflektioner om makt, integration och strukturell diskriminering”. SOU 2005:41. de los Reyes, Paulina & Wingborg, Mats (2002) Vardagsdiskriminering och rasism i Sverige. En kunskapsöversikt, Integrationsverkets Rapportserie 2002:13.</p>
<p>Edin, Per-Anders & Åslund, Olof (2001) ”Invandrare på 1990– talets arbetsmarknad” IFAU Research Paper, 2001:7.</p>
<p>Ekberg, Jan (1991) ”Vad hände sedan? En studie av utrikes födda på arbetsmarknaden” ACTA Wexionesia 2, Economy & Politics 3, Växjö.</p>
<p>Eriksen, Thomas H. (1998) Etnicitet och nationalism. Bokförlaget: Nya Doxa, Nora.</p>
<p>Hammarstedt, Mats & Palme, Mårten (2004) ”Ekonomisk position bland andra generationens invandrare och intergenerationell rörlighet bland olika invandrargrupper i Sverige” i Egenförsörjning eller bidragsförsörjning? Invandrarna, arbetsmarknaden och välfärdsstaten. Rapport från Integrationspolitiska maktutredningen. SOU 2004:21.</p>
<p>Holm, Håkan J. (2000) “What’s in a Name? – An Ethnical Discrimination Experiment” Working Paper 3, Nationalekonomiska institutionen, Lunds universitet.</p>
<p>Kamali, Masoud (red.) (2005) Sverige inifrån – röster om etnisk diskriminering, SOU 2005:69.</p>
<p>Lappalainen, Paul & Lundgren, Marcus (2003) ”Makt, integration och diskriminering – det svenska dilemmat”. Ju 2003:09. le Grand, Carl (1999) ”Empiriska problem och möjligheter med att belägga diskriminering i arbetslivet”, i Socialvetenskapliga forskningsrådet, Diskriminering i arbetslivet – normativa och deskriptiva perspektiv. Stockholm SFR.</p>
<p>Lundborg, Per (2000) ”Vilka förlorade jobbet under 1990-talet?” i</p>
<p>Välfärdens förutsättningar. Arbetsmarknad, demografi och segregation. Johan Fritzell (red.), SOU 2000:37.</p>
<p>Doktorsavhandling, Nationalekonomiska institutionen, Stockholms universitet, 2003:2.</p>
<p>Nekby, Lena & Özcan, Gülay (2006) Utbildning och arbetsmarknaden – Är den svenska utbildningen lika för alla? Rapport till Integrationsverket, Rapport Integration.</p>
<p>Wadensjö, Eskil (1997) Invandrarkvinnornas arbetsmarknad, SOU 1997:137. 10:109–120.</p>
<p>Österberg, Torun (2000) “Economic Perspectives on Immigrants and Intergenerational Transmissions”, Doktorsavhandling, Nationalekonomiska institutionen, Handelshögskolan, Göteborgs universitet.</p>
<h2>4 Föreställ dig att du är en invandrare och ingen bryr sig Rädslor, hopp och unga människors strategier för inträde till arbetsmarknaden Nora Räthzel</h2>
<p>Sveriges arbetsmarknad erbjuder i dag inte en ljus situation för unga människor. Bland dessa är det unga med invandrarbakgrund som har minst chans för anställning (se tabell 1). Siffrorna finns tillgängliga, så det finns ingen anledning att bevisa den missgynnade situationen för unga överlag, och specifikt för unga (även vuxna) med invandrarbakgrund (se även Schröder 2000 och 2003, Vilhelmsson 2000). Vad som dock diskuteras är möjliga orsaker till denna situation. De teoretiska förklaringarna till de högre arbetslöshetssiffrorna bland personer med invandrarbakgrund varierar. Vissa betonar de uppfattade egenskaperna hos dem med invandrarbakgrund, så som lägre kvalifikationer samt att de skickar ut ”svagare signaler” rörandes deras benägenhet till arbete. Dessa argumenterar för att teknologiska förändringar kräver högre kompetens och kvalifikationer, medan jobb som kräver lägre kvalifikationer, den huvudsakliga domänen för ”invandrarjobb” försvinner (Brommé m.fl. 2001). Ett argument som innebär att högkvalificerade personer med invandrarbakgrund inte skulle missgynnas på arbetsmarknaden, men så är inte fallet (se Behtoui 2004 och i denna antologi). Ett antal författare hävdar att det är strukturell och institutionell diskriminering som försvårar tillgången till arbetsmarknaden för personer med invandrarbakgrund (Höglund 1998, Behtoui 2004). Ekonomiska teorier lyfter fram ”statistisk diskriminering”, refererandes till bristfälliga kunskaper bland arbetsgivare rörande kvalifikationer hos personer med invandrarbakgrund (Arai m.fl. 2000 och 2001). För en positivistisk ansats, vilket innebär att man tror det är möjligt att påvisa en kausal länk mellan två variabler (i detta fall invandrarbakgrund och högre arbetslöshetssiffror), är det svårt att bevisa, utan tvivel, att diskriminering på så kallad etnisk grund existerar. Detta problem diskuteras utförligt av Nekby i denna antologi. Som Behtoui tydligt visar i sitt kapitel (se denna antologi kap. 5) finns det kvantitativa metoder som gör det möjligt att åtminstone formulera en stark hypotes om sannolikheten av diskriminerande rasifiering rörande tillgången till arbetsmarknaden. Jag lämnar denna diskussion till dem som är mer kvalificerade att bedöma styrkorna och svagheterna för sådana procedurer.</p>
<p>I denna artikel kommer jag först att diskutera en annan ansats för att undersöka och förstå förekomsten av rasism TPF FPT . I den andra delen presenterar jag resultat från ett forskningsprojekt som utfördes mellan 2002 och 2005 i tre svenska städer, där det undersöktes hur unga människor uppfattar deras inträde till arbetsmarknaden och hur de uppfattas av dem som har uppgiften att hjälpa dem med övergången från skola till arbete, främst anställda på arbetsförmedlingskontor och syokonsulenter på skolor TPF FPT . Mer än 50 unga människor, både med och utan invandrarbakgrund, intervjuades i forskningsprojektet av mig och två kollegor, Paula Mählck och Hassan Sharif TPF FPT . Jag är tacksam för deras insatser för genomförandet av utmärkta intervjuer. Syftet med studien var att jämföra strategier som unga människor, med och utan invandrarbakgrund, använde sig av. Då poängen med denna artikel är att fokusera på erfarenheter av rasism och eftersom utrymmet är begränsat har majoriteten av personerna som lyfts fram här invandrarbakgrund. Det betyder inte att dessa är de enda som möter stora problem vid inträdet till arbetsmarknaden. Överlag har unga människor svårigheter med övergången från skola till arbete. Emellertid är förutsättningarna för infödda unga människor annorlunda och därför återstår det att skrivas den komparativa berättelsen som inkluderar fler unga människor utan invandrarbakgrund.</p>
<h2>Epistemologisk utgångspunkt</h2>
<p>Det finns fler möjligheter att undersöka förekomsten av vardagsrasism och diskriminering än genom statistiska korrelationer. En möjlighet är att undersöka hur människor som har ett intresse av anställnings- och rekryteringsfrågor (arbetsgivare, anställda på arbetsförmedlingar, syokonsulenter på skolor och andra institutioner etc.) beskriver och förklarar sina praktiker. En sådan analys kan belysa värderingar och normer genom vilka arbetssökande döms och, genom att relatera dem till historiska och nuvarande praktiska diskurser av rasifiering och etnifiering, möjliggör bedömningar i vilken utsträckning och hur dessa underordnande diskurser vägleder arbetsgivare och underlättare i praktiken (se artiklar av Neergaard, Knocke, Hertzberg och Nilsson i denna antologi).</p>
<p>Ett annat sätt att försöka förstå något om diskriminerande rasifiering är att fråga dem som är måltavlor för sådana praktiker. I Sverige har sådana studier gjorts av Knocke/Hertzberg i relation till arbetsmarknaden (2000:207ff TPF FPT ). Jag vill lyfta fram några argument för användbarheten av ett sådant tillvägagångssätt som rör frågan om att ”bevisa” rasism. Förekomsten av rasism (eller vilken annan form av sociala praktiker för den delen) kan inte ses som en ackumulation av enskilda rasistiska handlingar: det är detta som termen ”strukturell rasism” försöker förmedla. Varje enskild social handling är konstituerad genom ett oändligt antal motiveringar och mål, som både återupprätthåller och motsäger varandra. Därför är det endast vid de mest uppenbara förekomsterna av rasism som vi kan uppfatta denna drivkraft/syfte som den dominerande. Att undersöka hur majoriteten talar, skriver om och handskas med minoriteter och i motsats undersöka hur minoriteter beskriver hur de behandlas, kan endast identifiera direkta bevis av rasism i en uppenbar och öppen situation. Det är därför argumenten kan göras, att man måste finna ett tillräckligt stort antal av sådana incidenter för att bevisa att rasism är den största eller en av de största orsakerna till att personer med invandrarbakgrund i större utsträckning är arbetslösa.</p>
<p>En mer komplex analys av rasism måste använda ”styrkan av abstraktionen”, som Marx uttryckte det, i två motsatta och nära sammankopplade riktningar. För det första måste en sådan analys gå ”djupare” in i fråga av vad som sägs och görs, vilket innebär att studera den specifika, unika kontexten som ett visst påstående är gjord, en viss handling utförd, det är vad som vanligtvis brukar kallas att studera talarens subjektiva position: till vem talar hon/han med, med vilket syfte, av vilken anledning? (Cohen 1992). Philomena Essed har utvecklat en ansats som går i denna riktning, genom användandet av termen vardagsrasism (Essed 2005). Denna fördjupning av analysen kräver en ”vidgning” av den teoretiska ramen. Varje enskild social handling är ett resultat av historiska händelser som producerar den kontext vi studerar. För att ge ett relevant exempel: förekomsten av rasismer, deras specifika karaktär, deras mål, deras praktik, sättet som det pratas om eller tystas ner, är resultat av nationalstatens i fråga specifika historia. Formandet av nationalstater är relaterat till ett större historiskt sammanhang av krig, kolonialism, slaveri, former av industrialisering och kampen mellan styrande makter. Därför, medan det finns nationella olikheter (olika grupper är målet för rasism under olika tidpunkter i olika nationalstater) finns det även likheter mellan nationer: uppdelningen av människor definierade som svarta och dem som definieras som vita. Detta är resultat av en kolonial historia där alla nationer med en ”vit” befolkning i majoritet deltog (antingen direkt eller indirekt) i förtryckandet av de ”svarta” befolkningsgrupperna TPF FPT . Medan kunskap om nationalstatens historia är nödvändig för en förståelse av de sociala handlingar som vi analyserar i dag, är det lika nödvändigt att förstå hur denna nationalstat (för att använda ett mer precist ord än samhälle) fungerar i dag. Vi behöver veta på vilka grunder invånarna i en stat definierar sig själva (och är definierade av grupper i maktposition) som legitima medborgare och hur statliga institutioner arbetar för att försäkra och förhandla om den politiska konsensus kring vilka som tillhör respektive inte tillhör nationalstaten. Detta kan kallas en kombinerad diakronisksynkronisk eller en historisk strukturell ansats.</p>
<p>En annan ”fördjupning” av analysen kräver en breddning av perspektivet i relation till hur individer känner sig, tänker och handlar inom dessa givna förutsättningar. Från en strikt strukturalistisk ståndpunkt går det att argumentera att när en sådan historisk strukturell analys är gjord, är det inte ens nödvändigt att analysera förekomsten av vardagsrasism och bevisa på ett komplicerat sätt att en sådan sak existerar. Om man måste analysera en nationalstat som definierar sig själv som etniskt homogen kräver detta (som till exempel Balibar (1998) starkt argumenterat) en konstruktion av en etniskt definierad ”fiende inom”, eftersom det annars inte är möjligt att upprätthålla idén om homogenitet och organiserad konsensus kring detta, därför att ingen nationalstat är etnisk homogen. Som jag argumenterat på annat håll (Räthzel 2002a) är nationalstater fyllda med mottsättningar rörande klass och kön (och ofta regioner) och det är just genom föreställningen om ”etnisk homogenitet” som en konsensus konstrueras och överbygger dessa motsättningar (se Balibar 1988 och hans begrepp ”fiktiv etnicitet” vilken nationalstaterna är uppbyggda kring). Så varför besvära sig med att analysera det vardagliga, om slutsatsen kan dras från en historisk-strukturell analys av samhället om huruvida rasism existerar eller inte? Om man inte tillhör den hårda kärnan av strukturalister, kan man tänka sig ett svar i enlighet med att det inte nödvändigtvis finns en ofrånkomlig länk mellan konstruktion av en nation i stort och sociala handlingar i det vardagliga. Mer specifikt: trots att individer handlar inom givna ramar och inte kan hjälpa att de tänker och handlar inom parametrarna inom vilka de är socialiserade, är dessa historier och parameter själva motsägelsefulla, splittrade och öppna för debatt, tolkningsbara, och viktigast av allt, de kan omformuleras. Möjligheten att konstruera en specifik (individuell) uppsättning åsikter (övertygelser, värderingar, intresseformuleringar etc.) ur de dominerande och underordnande grupperna är oändlig. Därför är det aldrig möjligt att förutse eller dra slutsatser om hur individer agerar – även om man kan göra en initierad gissning. Det är öppet för debatt om oförmågan att förutse individers handlingar beror på att vi har en fri vilja, eller som Bertolt Brecht hävdat, att det är så många bestämmande faktorer att vi aldrig kan känna till dem alla (Brecht 1973:568). Historiska analyser av rasism i Sverige har gjorts (se till exempel Catomeris 2004, Pred 2004) och dessa tillhandahåller en teoretisk ram för analyser av den vardagliga sfären där generella maktrelationer är reproducerade men även kan bli ifrågasatta, utmanade, motarbetade och upphävda. Det finns naturligtvis en stor fara med denna ansats, nämligen att man enbart ser saker reproduceras: man får enbart kunskap som det som redan är känt (genom den historisk strukturella analysen). Traditionellt är detta en av de huvudsakliga invändningar som positivister lyft fram mot så kallade ”holistisk” ansats, nämligen att teorierna inte kan falsifieras (Popper). Till en viss gräns är detta sant: det går inte att dra slutsatsen från faktumet att nationen definierar sig själv genom rasistiska föreställningar att varje medlem i nationen är rasister, liksom att ingen enskild antirasistisk handling kan falsifiera den generella teorin (en enskild svart svan kan falsifiera det generella ställningstagandet att alla svanar är vita). Emellertid, om majoriteten av dem som definieras som icke-legitimt tillhörande nationalstaten i samma utsträckning som dem vilka definieras som tillhörande besatt topparna i den hierarkiska stegen av arbeten och ekonomisk och politisk makt, skulle en teori som hävdar att denna nationalstat är baserad på rasistiska definitioner kunna falsifieras. Olyckligtvis känner jag inte till någon nationalstat där detta är fallet.</p>
<p>Generellt har inte en analys av det vardagliga syfte att bekräfta eller att falsifiera existensen av rasism. Vad som kan uppnås är ett tydliggörande kring hur det upplevs för personer att definieras med invandrarbakgrund och hur detta utmanas, samt hur rasistiska föreställningar är omformulerade eller bekämpade. Om man insisterar på att använda ett språkbruk kring bevisning, är det som kan bevisas i vårt sammanhang att rasism utgör en erfarenhet för många unga människor i Sverige. Det är inte sannolikt att de erfarenheter som överensstämmer med en speciell invandrarbakgrund tvärsöver städer och klasser (och även tvärsöver Europa), och är förbundna med praktiker kring vilka nationsstater är reproducerade, kan vara en effekt av människors inbillning, dåliga självförtroende, eller kulturella särdrag (vilket är några av de förklaringar som många gånger använts i motsättning till argument för rasism). Dessutom, om dessa erfarenheter överensstämmer med en bredare teoretisering av den svenska och de europeiska nationalstaterna, i studiet av deras koloniala och imperialistiska förflutna, kan man säga att historien och analysen av samhället i stort (statistik över ekonomiskt deltagande, enkäter, analyser över hur institutioner arbetar) tillhandahåller verktyg för att förstå det vardagliga (för att identifiera dominerande övertygelser, formuleringar av konflikter, individers värderingar), medan det vardagliga i sin tur förklarar hur  det större sammanhanget blir till, förändras eller förblir stabil. Det argumenteras ofta, i stället för att analysera hur saker är, att kvalitativa undersökningar i de vardagliga analyserar hur människor tänker, känner och tror att de är. Medan det första verkar uppfattas som en objektiv verklighet, klassificeras den andra som enbart subjektiv. Utan att ge mig in på diskussionen kring konstruktionism kontra realism (Jag har till en viss gräns gjort detta i Räthzel 2001) vill jag hävda i enlighet med Portelli (1997) att subjektivitet är en väsentlig del av hur saker ”verkligen är”: subjektivitet är verkligt och framkallar handling, vilken kan transformera, förändra eller reproducera en andra verklighet utanför subjektet. Min intention i denna artikel är att presentera och förstå några aspekter av subjektiva verkligheter, huvudsakligen de unga människornas med invandrarbakgrund. Jag kommer även att inkludera några perspektiv från anställda på arbetsförmedlingen samt studievägledare eftersom deras uppgift är att underlätta unga människors inträde till arbetsmarknaden (jag kallar dem underlättare som en förkortning).</p>
<h2>Unga människors strategier för att överkomma arbetsmarknadens hinder och rasifiering</h2>
<p>Hur unga människor ser sin framtid, samt hur de förstår och hanterar möjligheter och begränsningar som de möter, bestäms ”i sista instans” TPF FPT  vilken typ av liv de kommer föra. Detta innebär inte att det är huvudsakligen deras eget ansvar om dem finner ett arbete eller inte. Det kan de endast påverka till en viss utsträckning. Vad som ligger inom deras handlingsutrymme är hur de hanterar de samhälliga begränsningarna och möjligheterna: om dem tar dem för givet, eller om dem väljer att förändra dem, överlista dem, att anpassa sig till dem, misströstar eller ignorerar dem – möjligheterna är många, dock ej oändliga.</p>
<p>Hur ser unga människor med invandrarbakgrund på sina möjligheter inom den svenska arbetsmarknaden? Väldigt annorlunda, är det första svaret, vilket borde vara självklart med tanke på den enorma variation människor som innefattas av begreppet. De eller deras föräldrar kommer från över 100 olika länder, de har kommit till Sverige under olika tidpunkter i sitt liv och av olika anledningar samt från olika sociala, ekonomiska, religiösa och politiska kontexter. Det enda de har gemensamt är att antingen de själva eller någon av deras föräldrar inte är födda i Sverige. Emellertid är det denna lilla sak, födelseplatsen, som pressar ihop dem till en homogeniserande kategori. Som Behtouis (2004) imponerande (och deprimerande) diagram nedan visar finns det skillnader i vad det gäller möjlighet till anställning för de som kommer från nord–västeuropeiska länder samt Nordamerika (NW) och de som kommer från övriga världen (ONW).</p>
<p>Inte ens de förstnämnda har samma chanser inom arbetsmarknaden som svensk-svenska ungdomar. TPF FPT  Således är det en illusion att tro vi kan undvika att kategorisera människor endast för att vi förändrar vårt språk och slutar använda begreppet ”med invandrarbakgrund”. De ojämlika sociala maktrelationerna inom samhället i stort ger näring åt dessa kategorier och gör dem till nedvärderade etiketter.</p>
<p>För om dessa ojämlika maktrelationer inte existerar, skulle det inte utgöra en stigmatisering att förse någon med etiketten ”med invandrarbakgrund”. Men då skulle vi kanske inte heller behöva kategorin i första läget? Vi kan inte vara säkra. Det kan finns flera orsaker för att se sig själv eller vilja bli sedd som en person med invandrarbakgrund: till exempel för att betona fördelen av att kunna olika språk och andra sätt att leva på, för att uttrycka att man har fortlöpande relation med ens ursprungsland etc. Medan det absolut är en del av diskrimineringsprocessen att förse med etikett, är upphävandet inte lösningen: rasismen är djupt rotad i vardagliga praktiker och föreställningar i de europeiska/västerländska länderna, med en historia av direkt eller indirekt kolonisering (andra länder har andra former av rasism).</p>
<p>Att sluta använda ett begrepp som namnger dem med erfarenheter av migration, vilka är måltavlan för rasistiska praktiker, kommer inte att bidra till att rasismen försvinner: det gör det enbart svårare att upptäcka den. Ett bra exempel för att belysa detta är Frankrike, där människor som har anskaffat franskt medborgarskap inte längre syns som ”person med invandrarbakgrund” i statistiken. Emellertid betyder inte detta att de inte är diskriminerade, utan enbart att det är svårare att undersöka diskrimineringens utsträckning, till skillnad exempelvis från Storbritannien, med deras praktik av ”etnisk kontroll” TPF FPT . De senaste upproren i Frankrike är sorgliga exempel på fruktlösheten av en politik som deklarerar universellt medborgarskap (genom att insistera på att alla människor med ett franskt pass är franska och ingenting annat) men gör lite för att förverkliga detta. Så länge som rasism existerar kan vi inte fly ifrån problemen, varken genom att använda rätt kategori (den existerar inte) eller genom att undvika kategorisering. Vi kan enbart välja vilken sorts problem vi vill ha: omöjligheten att undersöka rasism eller faran att konstruera homogena kategorier. En möjlighet att fly från fällan av homogenisering och återbekräftande, som ligger i att använda kategorin ”invandrarbakgrund”, är att betona individers olikheter och multipla tillhörigheter som definieras genom denna kategori. Vad som följer är ett försök att göra detta och läsaren uppmanas att läsa med kritiska ögon eftersom goda intentioner inte nödvändigtvis leder till önskat resultat.</p>
<p>Av de unga människorna i vårt urval talade majoriteten av dem med invandrarbakgrund om deras oro rörandes erfarenheter och förväntad rasistisk diskriminering (fastän de oftast inte kallade det så, utan använde sig av andra uttryck) inom arbetsmarknaden, även om de inte var tillfrågade specifikt om just detta. Jag kommer att lyfta fram och diskutera några strategier som unga människor använde sig av för att hantera dessa erfarenheter. Min användning av termen strategi innebär inte att jag föreställer mig att någon sitter vid sitt skrivbord och analysera alla för och nackdelar av en (re)aktion för att slutligen finns den som ger dem största möjligheten till framgång. Strategierna syftar i detta fall till komplexa ageranden: de är resultat av medvetna överväganden, undermedvetna och medvetna känslor, individuella värderingssystem förvärvade genom beslagtagandet av (ännu en gång medvetna och undermedvetna) värderingar som är del av hela samhällets värderingssystem. Individer agerar i relation till hur de erfar att sociala aktörer agerar gentemot dem, för att kunna konstituera sig själva som autonoma subjekt. När sådana ageranden analyseras går det upptäcka hur dessa handlingar ter sig självklara för individen, att dessa inte är osammanhängande eller slumpmässiga reaktioner. Som individer är vi alla medvetna om vad vi gör och varför vi agerar på ett visst sätt vid ett specifikt tillfälle, men betydelsen av våra enskilda handlingar sett i ett större sammanhang, alltså effekten dessa har på processen som konstruerar oss som autonoma subjekt, undkommer oss ofta. Sedda ihop och i den sociala kontext inom vilken dessa tar sig uttryck kan våra enskilda handlingar summeras ihop till en strategi. Att detta är ett sätt att hantera de sociala situationer som kan förstås som socialt fastställda, men samtidigt en individuell lösning på ett problem. Lösningen kan vara (och är ofta) en illusion: det hjälper en individ att hantera situationen, upprätthålla förmågan att agera, utan att nödvändigtvis komma över själva problemet. I fallet med till exempel vardagsrasism kan inte problemet lösas genom individuella handlingar. Men vad individer kan göra är att de kan utveckla ett sätt att hantera problemet som möjliggör att de upplever att de själva har kontroll över situationen i stället för att kontrolleras av den. Sådana strategier kan spänna från att förtränga vetskap om ett problem, till att hantera det omedelbart. Under artikelns gång kommer förhoppningsvis min användning av termen strategi bli tydligare. 1. ”Att passera” eller: Vad ligger i ett namn?</p>
<p>Rafik:  Om jag hetat Anders i stället för Rafik, så kanske jag hade fått ett bra jobb jag jobbade en sommar med telefonförsäljning och nästan alltid när jag sa mitt namn så lade dom på. Men så fort jag sa att jag heter Anders eller Daniel så lyssnade dom okej på mig.. Jag jobbade med några invandrartjejer och dom sa alltid svenska namn som Linda, Sofia. En gång ringde jag och sa att jag heter Rafik, och han sa, vilket jävla namn och la på direkt.</p>
<p>Anna:  Jo men det ska jag säga dig jag har funderat på mitt namn. Alltså jag har min pappas grekiska efternamn och jag har funderat den senaste tiden på att byta det. Nu resonerar jag så, det är ju tyvärr så att man kollar ju på namnen när folk söker jobb och då har jag funderat på att byta det.</p>
<p>Att namnet är avgörande för att få ett jobb i Sverige är nästan en truism. När vi frågade anställda på arbetsförmedlingskontor och studievägledare om de trodde att det fanns en grupp av unga människor som hade speciellt svårt att finna ett jobb var det vanligast att referera till ”annorlunda namn”, vilket är ett problem som unga människor med invandrarbakgrund hade att bekämpa:</p>
<p>A1:  Vi har inte märkt någon större skillnad inte. Men det är klart att de borde, de har ju säkert svårare att få jobb. Det tror jag, på grund av namnet eller så då. Men praktikplatser och så där det har då gått bra att få för dem.</p>
<p>A2:  Ja. Jag tror att det kan vara svårare kanske att bara skicka in ansökningar och ha ett annorlunda namn. Då tror jag att det kan vara svårare, det tror jag. Men har de chans att komma och visa vem de är…</p>
<p>En av de största tidningarna i Sverige publicerade en serie artiklar under 2004, baserat på en egen diskrimineringsstudie via den s.k. ”situation testing” metoden där de visade att arbetsgivare hävdade att jobbet inte längre var vakant när någon med utländskt namn ringde, medan det var öppet när någon med svenskt namn ringde. Emellertid, genom att enkelt byta namn eller presentera sig personligen är det inte sannolikt att problemet med rasism försvinner vilket Ahmed, en av mina intervjupersoner, fick erfara. Efter att ha skickat ett oändligt antal ansökningar angående sommarjobb utan att få några svar, bestämde han sig för att pröva att för en gång skull använda ett svenskt namn. Samanträffande eller inte, denna gång blev han kallad till intervju. TPF FPT  När han presenterade sig själv var det första han blev tillfrågad om varför han hade använt ett falskt namn. Han berättade sin historia men i stället för någon form av förståelse för sitt agerande, eller erkänd för sin kreativitet och beslutsamhet, blev han tillsagd av arbetsgivaren att de inte vill ha ”lögnare” i företaget.</p>
<p>Arbetande som telefonsäljare har Rafik och hans vänner kanske möjligheten att dölja deras ”verkliga” ursprung men det kommer att komma en dag då de måste presentera sig personligen och då blir det kanske andra markörer som avslöjar ”vilka de är”, eller snarare vad människor associerar utifrån deras utseende. Men även om de har tur och inte besitter de synliga markörerna som sorterar ut dem som ”andra”, ändrar sitt namn, som en ung kvinna med grekisk bakgrund överväger, är det inte säkert att utfallet blir en enkel lösning. Ett namn, speciellt tilltalsnamnet, är inte enbart en ytlig etikett. Det hör ihop med människors barndom, med deras första sociala relationer, med hur deras familj och vänner har sett dem och därför hur de har lärt sig att se sig själva, kort och gott med deras identitet. Det kommer kanske att finnas omständigheter när man vill bli av med alla dessa konnotationer och återuppfinna sig själv. Att skaffa ett nytt namn kan vara en frigörande handling för att uppnå detta. Men att ändra sitt namn därför att den dominerande diskursen i samhället inom vilket man lever kopplar samman det med nedvärderande föreställningar är en annan handling. Det implicerar ett förtryck eller att ta bort delar av sin identitet för att bli accepterad av det samhälle som avfärdar vem du är. Att förändra sitt namn för att ”passera” som svensk är i litteraturen ihågkommet som ”passing” huvudsakligen från den US-amerikanska kontexten. Termen användes huvudsakligen för människor som kom från olika kulturer och blev tvingade eller ville leva som vita. Detta innefattar föreställningar om svek och bedrägeri (se till exempel O’Toole 2002, Fabi 2001). Denna anklagelse är vad Ahmed fick erfara när han presenterade sig för en svensk arbetsgivare. Det är en typisk anklagelse inom den rasistiska diskursen: om man inte anpassar sig till värdsamhället, är man en separatist och kan inte bli accepterad eller, om man anpassar sig, då man uppfattas behålla sina ”verkliga” tankar och lojaliteter gömda, för att enbart passa in för att få fördel av de privilegier samhället erbjuder sina medlemmar. När de dåvarande judarna på 1400-talet tvingades konvertera till katolicism av de spanska ”Katolska Kungarna” blev de kallade ”marranos” (portugisiska för gris) eftersom de anklagades för att fortsätta utöva sina religiösa praktiker i hemlighet. Det är en större historisk kontext inom vilken ”ändra namn” kan tolkas som en del av en bredare strategi att konfrontera rasistisk diskriminering utan att utmana rasistiska föreställningar. 2. Att se den ljusa sidan av livet – identifikationer och glädjeämnen</p>
<p>I:  Vad tycker du om Sverige?</p>
<p>Aida:  Grejen är jag trivs här i Sverige. Många av mina invandrarkompisar säger att de inte trivs här och de vill dra någon annanstans och jag förstår dom. Men jag trivs ganska bra. Förutom att folket är tråkiga och vädret, jag hatar vädret.</p>
<p>Tidigare i intervjun har Aida berättat om några minnen från sin barndom:</p>
<p>Lärarna de sa alltid, typ, olika saker till min mamma. Min mamma sade, typ, min dotter har inga vänner och så, vad ska vi göra? Och de sa, att det är hon som inte ville skaffa vänner, det är hon som inte vill, typ, att jag inte ville vara med dom. Dem retade mig hela tiden och gav mig olika smeknamn och de retade mig för maten vi åt. Jag tyckte inte det var kul. Jag skrattade inte.</p>
<p>Dessa två citat, från samma unga tjej, visar hur människor kan slitas mellan motsatta erfarenheter vilka skapar svåra, motstridiga tillhörigheter. Å ena sidan är Sverige det land som dessa unga människor vi intervjuar har levt mesta delen av sitt liv, de har blivit socialiserade av landet, så de är bundna till att skaffa vänner, saker och människor som de tycker om. Å andra sidan har de erfarenheter av uteslutning och fientlighet. Det är signifikant att Aida säger att hon inte skrattar när personer kallar henne olika namn och skämtar om vad hon äter. Detta är ett kraftfullt avståndstagande från påståendet unga och vuxna människor gör när de använder element från rasistiska repertoarer, nämligen att de bara ”skämtar”. Ett sådant påstående sätter alltid personerna som är måltavlan för ”skämtet” i en position där de knappast kan vinna: tycker de att det inte är roligt, betraktas de som humorlösa och om de skrattar med blir de delaktiga i sin egen förödmjukelse. Trots sina negativa erfarenheter hävdar Aida att hon tycker om Sverige och att hon tycker om att leva här. Emellertid markerar hon en skillnad mellan Sverige och människorna som lever här, vilka hon finner tråkiga. Man kan undra vad hon specifikt tycker om med att leva här (om det inte heller är vädret). För att kunna identifiera sig med landet inom vilket hon har vuxit upp i, måste hon ta avstånd från befolkningen som avvisar henne. Hennes avståndstagande tar sig uttryck genom att konstruera en nationell karaktär som hon beskriver som tråkig, en beskrivning som samtidigt är en vanlig förekommande och undviker därmed några anklagelser relaterade till hennes erfarenheter av uteslutning. I relation till en tråkig befolkning kan man känna sig förmer och överkomma känslorna av förödmjukelse som är ett resultat av rasistiska erfarenheter. Glädjen över livet i Sverige, trots rasistiska erfarenheter, är något som Aida har gemensamt med ett antal unga människor med invandrarbakgrund som vi har intervjuat. Det är en anledning till hopp, eftersom det visar att unga människor har förmågan att tycka om sina liv mot alla odds. Det reser också ett varningsfinger till alla forskare som arbetar med frågor rörande rasistisk diskriminering att inte ge sig i kast med eller förstärka en ”eländesdiskurs”, vilken målar upp liven för unga människor med invandrarbakgrund i mörka färger som alltigenom eländiga, och vanligtvis predikande att de blir mer och mer tragiska var dag som går. Medan detta kanske görs med de bästa intentionerna för att besegra rasism genom att påvisa dess skadliga effekt på människors liv, är det inte bara osakligt utan även kontraproduktivt. Det är även teoretiskt otillfredsställande och politiskt farligt: för det första är ingen persons sociala position identifierad helt och hållet med endast en dimension. Därför är det inte troligt att någon definierar sina handlingar och känslor på grundval av enbart en dimension av sitt liv. Följaktligen, att inte vara medveten om styrkan hos dem som blivit föremål för rasism, av deras egna handlingar och egna definitioner leder till en reducerad bild av individer och konstruerar dem som objekt ännu en gång. För det andra slås människors erfarenheter ihop i en sådan utsträckning att det inte möjliggör perspektiv som kan utforma en politik som gör att individer kan överkomma och överskrida sin diskriminerande position – förutom genom att blir räddade av andra. 3. Individuellt hjältemod</p>
<p>Djamila:  Ungdomar som har flyttat hit när dom var små och som har gått här i skolan och som söker jobb nu klagar att man inte får jobb för att man är invandrare. Och visst det finns sanning i det. Det är ju lite så, det är svårare att få jobb som invandrare än som svensk. Och det beror på den svenska mentaliteten eller den svenska kulturen. Jag tror att man är för rädd för att liksom träffa andra folk. Och man ser och man hör vissa saker om invandrare och man drar all över en kam. Men samtidigt så tycker jag också att invandrarungdomar, dem kämparna för lite. Dem liksom söker jobb och så får dem inget jobb och då tänker dom: Jag får inget jobb för att jag är invandrare. Det är inte riktigt så. Man måste kämpa och visa vem man är. Inte bara någon som har ett etniskt ursprung utan man är en person och man har liksom, man har liksom saker som man står för. Man är inte bara ett namn man är mer. Jag tycker att det är svårt att vara invandrare men samtidigt så beror det alltid på individen hur man klarar sig här i Sverige.</p>
<p>Att förändra sitt namn är en motstrategi: den visar att en person överskrider sitt namn och hennes etniska bakgrund och vad som associeras med den genom kannotation och diskriminerande diskurser. Djamila betonar att en person också överskrider sin individuella existens genom att ”stå för saker”, inte enbart för sig själv. Mycket visdom och kunskap är uttryckta i dessa uttalanden, likväl en stark beslutsamhet att övervinna de hinder hon förväntas möta. Denna beslutsamhet och makt är investerade i en individuell kamp, som ger näring åt det dominerande synsättet i västerländska kapitalistiska samhällen där ”alla är arkitekter för sin egen framtid”. Djamila skapar resurserna för denna heroiska kamp genom att distansera sig själv från andra unga människor med invandrarbakgrund, vilka hon tycker ger efter åt sitt öde. Denna distansering verkar för henne vara nödvändig för att undvika att bli offer för en paralyserande situation. Men det är också just denna distansering som även gör henne mer sårbar. Om hon inte lyckas med sin kamp har hon enbart sig själv att skylla. Hennes individualiserande strategi går väl i linje med positionen som tjänstemännen i vår undersökning, de som arbetar på arbetsförmedlingar, intar. För att kunna ge råd till unga människor kring deras liv som betald arbetskraft är det viktigt att veta vad som efterfrågas inom arbetsmarknaden. En av frågorna som jag frågade under intervjuer på arbetsförmedlingar och i skolor var därför: Vad är nödvändigt för att få ett jobb? TPF FPT</p>
<p>A:  Och också att ha referenser. Ja, det är väldigt viktig. För har du bara gått i gymnasiet, aldrig jobbat på någon sommar, ingenting att visa upp... Du kan bara i din ansökan skriva att jag är en ungdom på 20 år och jag har gått den här utbildningen, inget mer. Och då kan du åtminstone säga att jag har gjort praktik i tre månader på ICA, Maxi och jag har papper på det och kan visa upp vad arbetsgivaren tyckte. Och det är ett argument som de flesta ungdomar tar, de förstår det om man säger att du har ju inget att komma med i dag, du är helt oprövad.</p>
<p>Det finns en viss motsägelsefull logik i dessa argument: hur kan någon som precis slutat skolan förväntas att ha arbetslivserfarenheter? Förvisso, har många unga människor lyckats att få ett sommarjobb för att tjäna lite extra pengar. Men det är tveksamt, huruvida dessa normalt lågbetalda och låg kvalificerade jobben kan tillhandhålla någon användbar grund för en seriös anställning. Dessutom, om arbetslivserfarenheter behövs efter skolans slut; varför erbjuder inte skolan i så fall möjligheten att införskaffa sådana arbetslivserfarenheter? På ett annat arbetsförmedlingskontor fick jag följande svar till min fråga (intervjun utfördes på engelska): Hur får du egentligen ett jobb när du har tagit examen?</p>
<p>Dessa påstående av att vara en ”självgående individ” påminner mig om Robert Musils ”Mannen utan egenskaper”. I novellen beskriver han huvudpersonens karaktär som någon som kan anpassa sig till alla situationer eftersom han har möjligheten att använda sig av deras kompetenser. När vi undersökte konsekvenserna av automatisering mellan 1976 och 1986 fann vi att sådana ”generella egenskaper”, var krav som lyftes fram av många chefer för de anställda som arbetade inom datorkontrollerade processer. Den långa listan av karaktärsdrag som begärdes härstammade från ”självförtroende”, via ”ärlighet, renlighet, förmågan att kommunicera och samarbetsvillighet” till en lång lista av egenskaper som behandlade ”känslor”: en ”känsla för material, för maskinernas känslighet, för vad som händer när någon tryckt på fel knapp, en mänsklig attityd gentemot maskineriet och mot den tekniska utvecklingen” etc. (Projekt Automation und Qualifikation 1981:390ff). Generellt är dessa begärda egenskaper relaterade till karaktären av den högteknologiska produktionen: när arbetarna inte är en del av produktionsprocessen utan i stället kontrollerar hur processen fortlöper och ingripa när ett problem uppstår så snabbt och korrekt som möjligt. Förmågorna som efterfrågas hos arbetarna är många och mångsidiga. Även med en hög acceleration av teknisk produktion under de senaste 20 åren kräver inte alla jobb en sådan hög standard. Emellertid verkar det som om dessa generella jobbrelaterade krav ”sipprat ner” till ekonomins alla sektorer och skapat föreställningen om den självgående individen som arbetarn vilken generellt behövs i dag oavsett typ av jobb.</p>
<p>I princip skulle sådana krav kunna fungera till fördel för unga människor med invandrarbakgrund. För att även om de är födda i det land som deras föräldrar migrerat till, har de dock kunskaper om minst två kulturer och två språk och är således mer flexibla än monokulturella människor. Emellertid, i stället för att bli krediterade för sina specifika kapaciteter, ses unga människor med invandrarbakgrund som otillräckliga. När en person utan invandrarbakgrund kanske ses som en blank sida i arbetsgivarens ögon, enbart fylld med hans/hennes tidigare anställningar och arbetsgivare utlåtande om dem, är detta inte fallet för unga människor med invandrarbakgrund. Ett icke-svenskt namn trollar fram ett helt set av kvalitéer och egenskaper som ses som hinder för det jobb som erbjuds – även innan personen ens får möjlighet att presentera sig själv, vilken vi kan se nedan. Den andra anledningen till varför efterfrågan av abstrakta förmågor missgynnar unga med invandrarbakgrund är att deras erfarenheter av diskriminering motarbetar dem. Om de inte kan visa upp arbetslivserfarenheter ses detta som ett bevis för vad som antogs rörande dem från början, nämligen att de inte är flexibla, aktiva eller hängivna nog att finna sina möjligheter inom arbetsmarknaden. I bästa fall förklarar den uteblivna arbetslivserfarenheten deras bristande kunskaper om det svenska samhället.</p>
<p>Precis som Djamilia, delar många i vår undersökning tron på att om dem bara försöker tillräckligt mycket och om de distanserar sig från sin bakgrund, kommer de kunna överskrida de hinder som samhället satt ut för dem. Naturligtvis kommer det att finnas unga människor som lyckas med sina strategier. Dock, oavsett om den är framgångsrik eller inte, kan en sådan strategi ses som ett dubbeleggat svärd: medan det kanske förenklar unga människors tillgång till det dominerande samhället, kanske det också fjärmar dem från de människors vars solidaritet de behöver. Sett från den utgångspunkten av dem som Djamilia och andra inte vill sammankopplas med, kommer deras avlägsnande att bli en förlust: en förlust av just de unga människorna med stark viljekraft och förmågan att se bakom den dominerande konstruktionen av etnisk determinism. Unga människors strategier att kämpa hårdare och ensamma, måste också förstås inom kontexten av en generell reaktion åt vilken Djamilia antyder i citatet ovan, när hon säger att unga människor med invandrarbakgrund inte kämpar tillräckligt. Alla unga människor måste handskas med en mängd svårigheter när de aspirerar på inträde till arbetsmarknaden. Som Birgitta berättar för oss:</p>
<p>För det mesta får man inget svar över huvud taget. Och i några fall får man ett litet brev där det står tack för att du har sökt den här tjänsten men vi är tvungna att gå vidare med någon annan sökande. Jag har sökt väl 50 jobb eller så där från januari till april. Och då var jag ändå ganska kräsen. Jag hade ju kunnat söka mycket mer. Jag fick faktiskt, eller jag hade fått ett jobb om jag hade kunnat, på ett telemarketingföretag. Men det var också det enda.</p>
<p>Birgittas reaktion för att stå ut med avvisandet eller uteblivna svar var annorlunda i jämförelse med Ahmed. Medan hon fortsatte att ansöka utan att förlora hoppet och utan att vilja ta vad som helst som var tillgängligt, gav han upp hoppet. Att Birgitta hade bra betyg i skolan medan Ahmed hade en krokig väg genom skoltiden påverkar troligtvis deras reaktioner. Emellertid, i motsats till Birgitta, hade Ahmed en teoretisk referensram genom vilken han förklarade sina erfarenheter och det var denna analysram som skapade känslan av att vara fast i en återvändsgränd. Vetande att redan hans namn skapar ett hinder för en livsduglig framtid, gjorde att ansträngningarna kändes ännu tyngre. Det är just korrekt kunskap om att det inte huvudsakligen beror på ens egna prestationer som bidrar till att unga människor med invandrarbakgrund kan bli förtvivlade. Detta blir utfallet i en kontext där just individuella prestationer ses som den enda vägen för att lyckas och där det inte finns någon social rörelse som kan organisera människor för att tillsammans konfrontera deras gemensamma position i samhället. Samtidigt var insikten av att bli socialt positionerad på samma sätt som andra en grund för en attityd gentemot framtiden som skilde många unga personer med invandrarbakgrund från deras jämnåriga utan invandrarbakgrund. I framtidsvisionerna bland de med invandrarbakgrund fanns inte enbart att en vilja att förbättra sina egna liv, utan också andras liv: fattiga människor, andra människor med invandrarbakgrund samt deras familj. De ville agera på ett sätt som kunde bidra till förändring hos andra missgynnande grupper.</p>
<p>I nästa avsnitt kommer jag att byta perspektiv och diskutera några aspekter kring hur unga människor relaterar till sin bakgrund utan att referera specifikt till frågor rörande arbetsmarknaden. Som vi har sett ovan, har strategier på arbetsmarknaden vägletts av en allmän syn på hur individer ser sin egen position i samhället i stort. Många unga människor i vår undersökning var oroliga att de inte skulle få tillgång till arbetsmarknaden på grund av deras invandrarbakgrund. Emellertid mötte vi även andra unga människor som inte hade dessa rädslor – eller i alla fall inte pratade om dem under intervjuerna – och det är intressant att mestadels kom de personerna antingen från medelklasshem (fastän deras föräldrar inte nödvändigtvis arbetade i medelklassyrken i Sverige) eller från etniska minoriteter, vilka, trots förföljelse i deras ursprungsland hade uppfattningen av att de var kulturellt överlägsna majoriteten av befolkningen i det land de lämnat. I följande avsnitt kommer jag att presentera två unga människor som är ett exempel på detta.</p>
<p>Paul är en framgångsrik student, som har kommit in på ett universitet med höga krav. Han är född i Sverige och hans föräldrar tillhör inte medelklassen utan en minoritet, vilken, trots hård förföljelse i deras födelseland genom århundraden, har upprätthållit en föreställning om kulturell överlägsenhet i relation till majoritetsbefolkningen. Jag har valt att lyfta fram honom i detta avsnitt på grund av att han inte kände att han hörde hemma med de jämnåriga med invandrarbakgrund på sin skola. I vår första intervju förklarade han utförligt för mig hur skolorna i hans område blivit dåliga eftersom personer med invandrarbakgrund förstörde dem, de var benägna till kriminellt beteende och betedde sig illa i skolan. Dock såg Paul att den närhet han kände till Sverige i termer av religion och kultur inte möttes med liknande känslor av det svenska samhället. Intervjuaren frågar Paul om han ser några skillnader mellan sig själv och andra studenter på universitetet som han antagits till. Han svarade:</p>
<p>P:  Ja, ganska stor. I:  Hur då?</p>
<p>P:  Dels bakgrunden, alltså de flesta är inte överklass längre. Så där har vi något gemensamt. Men de är svenskar och jag är invandrare och oavsett vad man tycker om det så är det så.</p>
<p>I:  Men är du född i Sverige eller? P:  Ja.</p>
<p>I:  Men du ser dig själv som invandrare?</p>
<p>P:  På grund av att andra ser mig som invandrare. Jag är själv kristen, jag har samma värderingar som svenskarna. Men när de ser hårfärgen (…) så fattar de att jag inte är svensk. (…) Jag kan också hålla på och svänga mig med värsta fina ord och sånt, men jag tycker inte om det. Ska jag hålla på och prata på ett visst sätt bara för att markera att jag kan orden eller ska jag prata på ett normalt sätt?</p>
<p>I:  Men tycker du att du är svensk eller invandrare?</p>
<p>P:  Egentligen skulle jag helst vilja vara svensk. Fast jag ser mig inte som svensk. Det är som jag sa till dig, folk ser mig inte som det, varför ska jag se mig själv som det?</p>
<p>I:  Men ibland kan man tänka att jag skiter i vad de tycker, jag tycker så här i alla fall. Men så gör du inte eller?</p>
<p>P:  Fast det syns ju när man kommer ut i samhället. Du är ju själv akademiker, du vet ju om att invandrare i det här landet har ganska svårt att få jobb, i alla fall högstatusjobb. Svårare än i de flesta västländer.</p>
<p>Det är intressant att se hur intervjuaren själv stannar kvar i dikotomin ”invandrare–svensk” i försök att övertala Paul att ta avstånd från marginaliseringen genom att definiera sig själv som svensk. Men Paul tar trotsigt avstånd från att tillhöra en klubb som inte accepterar han som medlem, även om han tycker att han förtjänar att vara en del av den. Han ger intrycket av att han vill straffa det svenska samhället för att inte acceptera honom, genom att vägra förbättra det genom hans medlemskap. Pauls medvetenhet om sin position i Sverige står i konflikt med hans politiska övertygelse. Detta blir tydligt när han förklarar varför han inte röstar:</p>
<p>P:  Men de flesta vet att moderaterna egentligen, alltså visst de vill sänka skatten och straffa brottslingar och det tycker jag är jättebra. De vill ha hårda straff och det tycker jag är bra. Men å andra sidan vet vem som helst som har bott i det här landet att de är ju lite främlingsfientliga. Ingen glömmer bort det, i början av 1990-talet, hur det var. Och socialdemokraterna å andra sidan, de vill ju gynna parasiter, folk som lever på bidrag eller de som begår brott. Varför ska vi göra det? Så det finns inget parti som jag röstar på. Jag röstade inte senast och kommer inte att rösta nästa gång heller.</p>
<p>I:  Men hur ska du kunna påverka om du inte röstar?</p>
<p>P:  Ja, men vad vill du rösta på? Om vi säger så här, om jag får välja mellan två saker. Trampa på foten eller en boxning i ansiktet. Det är som att välja mellan de två. Jag ser samma, socialdemokraterna trampar mig på foten. Det gör lite ont. Moderaterna å andra sidan boxar mig i ansiktet, det gör mycket ont.</p>
<p>I:  Varför boxar de dig i ansiktet?</p>
<p>P:  De vill få bort mig från landet, indirekt. I:  Hur då?</p>
<p>P:  Hur var det, du bodde här under 90-talet? I:  Ja.</p>
<p>P:  Kommer du inte ihåg vad poliserna gjorde och det, lasermannen och allt. Det man indirekt fick instruktioner om, att inte ingripa. Polisen fick det. Jag har sett flera dokumentärer där de har sagt det också. Det var ju ganska mycket främlingsfientlighet. Det var Ny demokrati och moderaterna. Det är inget parti som är ett bra parti.</p>
<p>Paul lär oss ett antal saker här: för det första att en vägran att rösta inte nödvändigtvis är ett tecken på politisk okunskap, utan kan indikera just det motsatta. Det kan vara ett tecken på att vara för medveten om faran som viss politik leder till, likväl som att ha en klar politisk position som inte är representerad i det politiska spektrumet. Parallellt med avståndstagandet till den politiska praktiken att rösta, är Paul absolut en uppmärksam politisk person, väl informerad om politisk utveckling och politiska program. För det andra blir Paul ganska otålig över intervjuarens korta minne och vi lär oss därigenom att för dem som upplevt dessa händelser, som skapade en livshotande situation, finns minnena ständigt närvarande. Slutligen, har vi lärt oss att acceptera – kanske till vår missbelåtenhet – att kännedomen om rasism inte nödvändigtvis leder till engagemang att skapa sociala relationer inom vilka alla människor har jämlika tillgångar till materiella och immateriella resurser. Paul är ganska tydlig i sitt förakt till människor som inte har samma tillgång till resurserna, genom att kalla dem parasiter. Han visar också detta avståndstagande till fattiga när han beskriver sitt tidigare bostadsområde:</p>
<p>I:  Hur tyckte du att det var i Tensta?</p>
<p>T:  Det var okej fast folk började flytta in och förstöra mer och mer området, det blev smutsigare. Då kan man inte bo där, om grannarna ovanför och under håller på och väsnas och kissa i porten och i hissen då kan man inte bo där.</p>
<p>Paul intar en utsatt position: han vill distansera sig själv från allting som är associerat med bilden av en person med invandrarbakgrund och betraktar sig själv som svensk rörande kultur och förmågor – därigenom stärker han idén om det svenska som en överlägsen kultur. Samtidigt är han för rigorös i sin analys för att ignorera de exkluderande praktikerna och olika former av rasism inom den politiska arenan. Som ett slags motstånd mot detta accepterar han ”titeln” invandrare. Emellertid är hans motstånd begränsat. Han utmanar inte de föreställningar som är associerade med termen och han ser inte heller någon poäng med att utmana rasistiska strukturer, som han pekar ut i samband med händelserna kring lasermannen. Paul försöker att distansera sig från den status som samhället tillhandahåller människor som definieras som personer med invandrarbakgrund genom att samtidigt placera sig själv i olika subjektpositioner: som en person med invandrarbakgrund utmanar han rasistiska strukturer och politik, som den svensk han vill vara talar han nedsättande om personer med invandrarbakgrund som i grund och botten okultiverade. Ett sätt att bibehålla denna omöjliga splittring är att ta in det postmoderna begreppet av en man, vilken kan bli vad som helst under vilken tidpunkt som helst i förhållande till den bild han vill framhålla. Hur seriöst han tar framförandet av en viss subjektivitet blir tydligt i hans konversation under den andra intervjun. Jag vill citera denna del av samtalet utförligt därför att a) det händer väldigt sällan att intervjupersoner tar upp intervjusituationen och hur man gör sig själv genom den, och b) den tillhandahåller en intressant grund för att diskutera metodologiska överväganden angående intervjuers tillförlitlighet:</p>
<p>I:  Nej, jag tror att jag har frågat om det jag skulle faktiskt. Vill du fråga mig om någonting?</p>
<p>I : Ja, det spelar ingen roll. Jag tänkte om projektet eller om det är någon fråga som du undrar över eller så där.</p>
<p>P:  Okej, vad tyckte du om mig som person?</p>
<p>I:  Jaha. (skrattar) Ja, jag känner inte dig, men i vilken aspekt då? P:  Med tanke på förra intervjun, tänkte jag.</p>
<p>I:  Jaha. Det är lite svårt. Jag tyckte väl att du verkar väldigt målmedveten.</p>
<p>P:  Man kan ge tusen bilder när man har en mikrofon framme. Jag kunde låtsas vara värsta nassetypen, värsta kommunisten också. Så egentligen, intervjuerna bygger mycket på att den som intervjuas talar sanning.</p>
<p>I:  Ja. Jo, det måste man ju nästan utgå ifrån när man jobbar med intervjumaterial. (…)</p>
<p>P:  Vill jag föra fram vissa åsikter så kanske jag betonar dem extra mycket. Jag tror nästan inte att jag stod för dem så mycket.</p>
<p>I:  Men varför vill du föra fram vissa åsikter?</p>
<p>P:  Alltså just nu har jag bara pratat på. Men skulle du fråga mig om två, tre dagar igen så kanske jag inte skulle säga samma saker. Jag vet inte själv uppriktigt sagt. Men det där fungerar automatiskt också. För förra gången så lät jag som världens hypermoderat. Den här gången låter jag mer som en sosse. Jag var ju medveten om det under intervjun.</p>
<p>I:  Men känns det som att du har fått fram flera olika bilder, känns det som att du har fått säga det du ville säga?</p>
<p>P: Ja. (…)</p>
<p>I:  (…) tycker du att du har sagt de saker som du ville säga till det här projektet?</p>
<p>P:  Ja. Mer än förra gången.</p>
<p>Uppenbarligen vill inte Paul att intervjuaren ska se honom i ljuset av sin förra intervju, där han presenterade sig själv, inte enbart som konservativ utan också som någon med en väldigt negativ inställning gentemot ”invandrare”. Han gör sig besväret med att förändra de föreställningar i den nya intervjun och samtidigt presentera sig själv med total kontroll över de bilder han producerar:</p>
<p>I:  Jo, när jag lyssnade på det här bandet från Nora då, då hade du ganska starka politiska åsikter.</p>
<p>P:  Jag visste om att hon verkade vara den där gröna typen. För hon sa ju när vi kom in i klassrummet, innan intervjun, vi fick papper. Till exempel det där papperet, det står ju något på framsidan. Hon sa det att i stället för att ta nya papper så skulle vi skriva på baksidan. Jag tycker helt klart att det är fint. Jag tänkte också att då måste man vara en grön-röd person, jag tänkte att vad fan då kan jag provocera henne lite extra.</p>
<p>I:  Ja. Så hur liksom, tänker du fortfarande lika politiskt i dag eller? P:  Nja, jag tänkte inte politiskt då heller.</p>
<p>Vi kan se hur lätt det är för intervjuaren att visa sin politiska position! Då Paul definitivt lyckades provocera i betydelsen av att hans syfte att göra det var framgångsrikt. Frågan blir därmed om han verkligen presenterade sig själv som en totalt annan person, som en socialdemokrat i den andra intervjun? För att svara på den frågan utförligt skulle man vara tvungen att systematiskt gå igenom båda intervjuerna, vilket inte är möjligt i denna kontext. Emellertid belyser hans beskrivning av Socialdemokraterna i citatet ovan redan ett problem. En socialdemokrat, även en som anses tillhöra den högra falangen i sitt parti skulle troligtvis inte kalla personer som får socialt stöd för parasiter och skulle inte tolka att sitt partis politik vill betjäna ”människor som begår brott” – åtminstone inte när han vill presentera sig själv som ”sosse”, som Paul hävdar i sin andra intervju. Vi kan här tolka Pauls påståenden som ”argumenterande med sig själv” (Billig 1991), eller att anpassa sitt uppträdande på det sätt som han vill att hans interlokutör ska se honom. Dock hade han inte i någon av intervjuerna total kontroll över sitt uppträdande, även då han var medveten om att han framförde en karaktär och ville göra detta på ett visst sätt. På det sätt han uttryckte sina politiska åsikter i de båda intervjuerna visade att han använde ett antal diskurser: den konservativa diskursen om lag och ordning, den nyliberala diskursen samt den antirasistiska diskursen. Medan han är en just kombination av dessa diskurser tvingar sig språkbruket och innebörden av dessa på honom, även när han vill fly in i en annan, i detta fall den socialdemokratiska. Då han inte är bekant med den diskursen i den utsträckning att han har internaliserat dess språk, innebörd och värderingar, har han inte möjlighet att reproducera dem, utan faller i stället tillbaka till den nyliberala konservativa diskursen. Medan vi vet att politiska diskurser förändras och innebörder rör sig från en politisk arena till en annan, finns det dock markörer som kan ses som ”tillhörande” kärnan av en viss politisk fraktion – åtminstone vid en given tidpunkt. Sammanfattningsvis, om Paul hade brytt sig mer om hur personer med invandrarbakgrund är representerade i det svenska samhället, skulle han knappast bidragit till en nedsättande bild genom att beskriva dem som han gjorde. I den grad Paul är medveten om den karaktär han vill framföra och presentera, kan tolkas som ett resultat av hans dubbeltydiga position som ung, begåvad man som är dömd av samhället att inta en position som marginaliserad individ, medan hans övertygelser och hans kulturella bakgrund främst placerar honom i en position i mitten av samhälle. Medan han ibland lekfullt presenterar sig själv som besittandes olika subjektiva positioner, kan man också känna en osäkerhet över hans position angående hur han insisterar på att hans framställning i den första intervjun var endast en provokation.</p>
<p>På en mer metodologisk nivå, rörande tillförlitigheten av intervjuer, kan vi lära oss att trots att individer försöker presentera sig själva, i vad de bedömer vara i bästa av ljus (eller värsta om syftet är att provocera en intervjuare), besitter de inte obegränsade repertoarer som tillåter dem att framställa sig själva på sätt som rör sig långt in i sociala meningssammanhang som de inte är del av. Naturligtvis har människor i olik utsträckning erfarenheter och kunskap om olika arenor, men i princip kan vi endast framställa de subjektiva positionerna, som vi besitter genom praktiker och övertygelser. Om det sker förändringar beror det på att dessa positioner själva är motsägelsefulla och föränderliga. Detta innebär inte att individer är dömda att inneha den underordnade position som samhället har erbjudit dem. Men det betyder att de lever genom inre motsägelse när de försöker hantera antagonistiska positioner. Det betyder också, att när de har valt en viss kombination av tillgängliga diskurser, är förmågan att inta en annan position begränsad. 5. Att politisera underordnade positioner</p>
<p>Paul är ett tydligt exempel på en ung person med invandrarbakgrund som försöker undkomma föreställningar om ”invandrare” genom medvetenheten att han alltid kommer att ha den etiketten, oberoende hur han vill definiera sin relation med det svenska samhället. Martin, å andra sidan, ansluter sig till positionen ”invandrare” dock på ett specifikt, politiskt sätt. Hans mamma har invandrarbakgrund medan hans pappa är svensk med en bra position inom IT-branschen. På grund av boendet i ett dominerande svenskt medelklassområde, hade han svårigheter under skoltiden som en av väldigt få med invandrarbakgrund och bestämde sig för att välja en annan grundskola med högre andel personer med invandrarbakgrund (intervjun utfördes på engelska):</p>
<p>Martins historia kastar vissa tvivel över argumentet att människor med invandrarbakgrund tillhandahåller bättre möjligheter och enklare vägar in i det svenska samhället genom att leva tillsammans med svenskar. Martin saknar verkligen inte kulturella resurser: båda hans föräldrar har kvalificerade jobb, hans pappa är svensk och de lever i ett ”bra område”, omringade av svenskar med medelklassbakgrund. Emellertid hindrar det honom inte från att ha erfarenheter av rasism. Jag har hört liknande erfarenheter från unga människor liksom från vuxna om och om igen under mina intervjuer. Martins och många andras erfarenheter antyder att i den utsträckning som personer med invandrarbakgrund föredrar sällskapet med människor med liknande erfarenheter sker inte detta på grund av – eller inte enbart – att de vill vara ”med sina egna”, utan för att de vill undvika att bli exponerade för vardagsrasism (och naturligtvis, som Molina [1997] har visat, försätter rasifieringsprocesser människor i specifika fack). I detta avseende var Martin inte ett undantag i vår undersökning. Han var ett undantag bland unga människor med invandrarbakgrund som kom från medelklassen, i avseendet att majoriteten tenderade att distansera sig från sin invandrarbakgrund. Martin kunde identifiera sig med den sociala positionen som en person med invandrarbakgrund får utan att känna sig socialt degraderad, eftersom han kunde avindividualisera sin erfarenhet och analysera den politiskt. Detta blev tydligt i många av hans reflektioner under intervjuerna och följande är ett exempel på detta:</p>
<p>De tre intervjuerna med Martin är fyllda med analyser av maktrelationer inom det svenska samhället specifikt och generellt på en global nivå. Han talade inte länge om sina personliga erfarenheter utan att sätta in dem i ett större politiskt perspektiv av orättvisor och maktrelationer. Det är intressant att jämföra hans synsätt kring fattigdom och kriminalitet i förorten med dem från Paul ovan:</p>
<p>I motsats till Paul, som beskyller enskilda individer för de förutsättningar de lever under, syftar Martin att förstå de mekanismerna i samhället som leder till vissa resultat. Jag konfronterar inte dessa två ställningstagandet i syfte att bedöma vilken som är korrekt. Vad som är intressant att analysera är att Martins intresse av att förstå hur samhället fungerar och producerar vad han ser som orättvisor räddar honom från dilemmat att växla mellan två motverkande positioner; som en person med medelklassbakgrund liksom en person med invandrarbakgrund. På grund av sina politiska insikter har</p>
<p>Martin den möjligheten att positionera sig som ”invandrare” utan att underordna sig dess förolämpande konnotation eftersom han analyserar hur dessa föreställningar produceras i samhället i stort:</p>
<p>Klaus Holzkamp, grundare av en tysk inriktning inom kritisk psykologi, skiljer i sitt teoretiserande kring hur individer handlar för att ha kontroll över sina livsvillkor mellan ”begränsad handlingsförmåga” (restriktive Handlunsfähigkeit) och ”samhällelig handlingsförmåga” (gesellschaftliche handlungsfähigkeit). I båda fallen syftar individer till att konstruera sig själva som subjekt för sitt öde. Det vill säga, som människor som har förmågan att bestämma hur de ska utforma sitt liv och handla för att uppfylla sina mål. I det första fallet gör de detta inom givna parametrar inom de samhälliga förutsättningar de lever under. När det gäller västerländska industrialiserade länder inkluderar det att människor är en del i en tävling om materiella och immateriella resurser. I syfte att vinna resurser, makt och status måste individer avvärja andra, som söker samma resurser. Därför kan de bara vinna större resurser och mer trygghet på bekostnad av andra, vilket innebär att de inte ifrågasätter under vilka förutsättningar deras egna tillgångar och framtidsutsikter ovillkorligen förstör andras möjligheter. I motsatts till detta innebär en samhällig handlingsförmåga möjligheten att se sin ställning och sin positionering som en del i en större maktrelation i samhället i stort. Det skulle inkludera försök att förbättra sin tillgång på materiella och immateriella resurser genom att förbättra sociala förutsättningar generellt i samhället, tillsammans med andra och inte på bekostnad av andra. Enligt Holzkamps teori är denna samhälliga handlingsförmåga mer tillfredställande för individer, eftersom den tillåter dem att utveckla sina kapaciteter i större utsträckning, mer än vad som är möjligt för en isolerad individ. Jag tycker att Paul och Martin kan förstås med hjälp av dessa två begrepp rörande förmågor. Paul försöker distansera sig från den sociala grupp med vilka han delar erfarenheter med genom etiketten ”invandrare” och sålunda förnekad legitimiteten av att vara svensk. Denna distansering ökar hans handlingsförmåga eftersom den öppnar upp ett annat utrymme för honom än det som vanligtvis är tillgängligt (beträffande statistiken) för unga människor med invandrarbakgrund klassificerade som ”invandrare”. Samtidigt är dessa individuella strategier källan till konflikt som han måste brottas med: positionerande sig själv i oförenliga positioner på samma gång och spenderar mycket energi kring frågan hur han ska framställa sig själv. Martin däremot som undviker individualiserade praktiker, genom att visa intresse för hur sociala positioner är konstruerade, har förmågan att definiera ett eget utrymme som gör hans handlingar och sin själv positionering mer sammanhängande: han kan använda sina resurser för att förstå samhället och dess påverkan. Till exempel, fortfarande i skolan skapade han ett forsknings projekt, intervjuade sina skolkamrater om rasism och undersökte antidiskriminerings policy i andra länder för att lägga fram förslag kring nya tillvägagångssätt om hur rasismen i Sverige skulle kunna utmanas. Han använde både sin invandrarbakgrund och sin medelklassbakgrund som resurs för att förstå hur underordning och underordnade positioner var skapade, för att utmana de förutsättningar som producerar personer med invandrarbakgrund som en underordnad kategori, i stället för att utmana sitt tillhörande till denna kategori.</p>
<p>Motstånd som inte utmanar tillhörigheten till en social grupp, utan i stället den sociala strukturen som producerar sådana kategorier, har historiskt inkluderat beslagtagandet och omvandlingen av den underordnade positionen. Arbetarklassen frambringar stolthet och självförtroende som arbetare, kvinnor frambringar stolthet av att vara kvinnor, svarta för att vara svarta och så vidare. Sådana rörelser har försökt omvandla underordningen av respektive social grupp genom att skapa en känsla av tillhörighet och solidaritet mellan sina medlemmar. Detta är endast möjligt i den utsträckning individer känner igen sig själva som medlemmar av en underordnad grupp. I våra två exempel här är det Martin som identifierar sig med kategorin ”invandrare” och just genom denna identifikation står emot den underordning som hör ihop med denna position. Martin spenderar inga synliga ansträngningar på att framställa sig själv på ett visst sätt. I hans tre intervjuer var han mer intresserad av att diskutera sociala relationer i det svenska samhället, frågor rörande västvärldens imperialism och integrationspolitik snarare än om honom som person. 6. ”Problematiska ungdomar”: olika former av att vara marginell</p>
<p>Efter att ha lyft fram några unga människor med invandrarbakgrund, vilkas enda problem är att de konstrueras som ett problem, vill jag introducera några exempel på ”problematiska unga människor” som jag mötte under intervjuerna. Problematiska innebär i detta sammanhang att socialkontoret och arbetsförmedlingens kontor, likväl som ungdoms projekt anser att de är speciellt problematiska. Vissa har deltagit i speciella program för unga människor som är långtidsarbetslösa, andra har endast gått ur grundskolan. Det skulle vara naivt att förneka att vissa unga människor, som inte finner ett jobb, verkligen är problematiska i termer av bristande utbildning och attitydproblem, deras förmågor eller deras motivation kring anställning för ett betalt arbete. Genom att lyfta fram några av dessa unga människor (vilka var i minoritet i vår undersökning) vill jag föreslå ett annat sätt att se på dessa människor och ett annat sätt att hantera deras ”problem” på. Dessa unga människor är:</p>
<p>Kendo, med ett kriminellt förflutet, som hoppade av skolan och letar desperat efter ett jobb för att blir ”stabil”. Adil, som nyligen kom till Sverige från sitt krigshärjade land, utan någon speciell utbildning men med stark beslutsamhet att arbeta oberoende plats och uppgift. Han har snabbt lärt sig bra svenska men har aldrig erhållit något svar från sina 50 jobbansökningar. Frans, med alla möjliga kulturella resurser, med en familj med universitetsjobb och tillräckligt pengar men utan någon speciell drivkraft att skaffa ett jobb eller att studera. När jag såg honom senast hade han bestämt sig för att avsluta sin utbildning och att inte göra någonting. Orsaken var att han var uttråkad, som han uttryckte det. Rainer, en ung musiker, som inte vill göra någonting annat en musik, även om han inte tjänar tillräckligt mycket pengar för att överleva genom sitt yrke. Leslie, som vill ha ett liv utan stress och utan att någon talar om för honom vad han ska göra och är nöjd med att leva med lite pengar så länge som han kan undvika ett obehagligt arbete. Lena, som till slut har bestämt sig för att utbilda sig och är väldigt förväntansfull över att börja studera efter år av olika jobb. Erika, med en väldigt sorglig familjehistoria som inkluderar dödsfall, separation och uteslutning, som hoppas att hon åtminstone blir tillräcklig lycklig att hitta ett jobb och som till slut har flyttat till ett annat land och börjat studera. Darius, som har ett antal sjukdomar och även många förmågor och är fortfarande hoppfull att hitta ett stadigt jobb, där han kan använda sina kunskaper. Under tiden hjälper han sina vänner, bekantar och andra människor att reparera deras datorer eller andra elektroniska apparater. Jonathan, som var medlem i en våldsam ungdomsgrupp, vill nu ägna sin tid åt att förhindra att andra unga människor begår samma misstag som honom. Han har en artistisk ådra och skulle vilja leva på sin konst men har under tiden satt igång att packa upp fisk. Dieter, som älskar att arbeta praktiskt men inte att läsa eller studera. Han är stolt över alla saker han gjorde på bageriet innan det stängdes och gjorde honom arbetslös. Nu arbetar han med samma engagemang som städare av industriella maskiner och jobbar varje natt och riskerar sin hälsa med farliga rengöringsmedel.</p>
<p>Endast de två första av dessa unga människor har invandrarbakgrund. Var och en har en unik historia och ett unikt sätt att hantera sin situation som ung arbetslös och det skulle vara intressant att skriva om alla i detalj. Emellertid har jag bara ett begränsat utrymme och jag kommer enbart att presentera två av dessa i detalj: Kendo och Leslie. Kriteriet för att välja dessa två är att de är likvärdiga rörande deras ekonomiska situation. Dock är det stor skillnad på sätten de framställer sig själva, tolkar sin situation som långtidsarbetslös och drar praktiska slutsatser från det. I följande avsnitt kommer jag att lyfta fram några aspekter kring hur dessa unga människor talar om deras tillgång specifikt till arbetsmarknaden och om deras föreställningar om arbete generellt. Kendos drivkraft att hitta ett jobb är påtaglig, genom rytmen i hans talande. Han talar fort, beskriver i detalj de saker som han har gjort för att skaffa ett jobb.</p>
<p>Under hela intervjun var han koncentrerad kring denna fråga, att hitta ett jobb, svårigheterna och omöjligheten med detta. Kendo anklagade huvudsakligen sig själv och hans brist på utbildning för oförmågan att finna ett jobb. Även då han klagade över att arbetsförmedlingen inte erbjöd honom några jobb, betonade han att huvudproblemet var hans oavslutade studier, men att det inte kunde driva honom till att studera. Han hade gjort, som han uttryckte det, ”come back” till skolan, utan någon framgång. Så hans mål är att hitta vilket jobb som helst, vad det än är för att ”stabilisera” sitt liv. Tillfrågad om hans framtidsambitioner svarade han:</p>
<p>Efter ett halvår av intensivt jobb sökande efter vilket jobb som helst har han beslutat:</p>
<p>Den sista kommentaren var inte nödvändig för att övertygas om den desperation och ilska som Kendo känner. Jag var chockad efter intervjun och tänkte att jag var tvungen att göra någonting för att hjälpa till. Jag kunde inte förbli en opartisk forskare. Men å andra sidan var jag tvungen att bevara information för mig själv. Jag gick till den ungdomsgård där jag hade träffat Kendo för första gången, för ett år sedan, och berättade för personalen att han var i en väldigt desperat situation, att jag kände att han var på väg att passera gränsen och om de kunde göra något för att hjälpa honom? De ryckte på axlarna. De hade tidigare anställt honom för ett antal timmar, men det hade inte blivit någon succé: ibland hade han kommit, ibland inte. Han var inte pålitlig. Det är kanske förklaringen till varför den andra ungdomsgården, där han hade jobbat mycket, inte hade gett honom något jobb i utbyte, utan i stället anställt två andra unga män:</p>
<p>Så här har jag två sidor av historien: å ena sidan, en ung man uppenbarligen arg och desperat över att inte hitta ett arbete, framställande sig själv som fastbesluten och redo att jobba till vilket pris som helst. Det är en egendomlig samtidighet av stolthet och självnedvärdering i hans framställande. Han känner att han har gett mycket utan att få någonting tillbaka, men samtidigt nedvärderar han sitt arbete genom att betona sin inkompetens. Hursomhelst, om han har jobbat så hårt måste han ha erhållit någon kompetens. Å andra sidan, fanns det socialarbetare för ungdomar som var besvikna på hans verkliga prestationer på jobbet och hade gett upp hoppet om honom. De höll med om de negativa egenskaper Kendo tillskrev sig själv. Låt oss anta att denna negativa bild oftare visas i dagliga praktiker än den positiva, att Kendo är en opålitlig arbetare, även då han vill jobba bra. Var lämnar det oss som ett samhälle och var lämnar det människor som Kendo? Vad ska ett samhälle göra med sina medlemmar, som inte kan hitta styrkan i dem själva för att fullfölja deras lilla dröm om ett normalt liv? Ska de lämnas till laglöshet så att de slutar bakom galler? Visserligen vill inte majoriteten av läsare, politiker och socialarbetare ha en sådan utveckling. Men ändå verkar det som om det inte finns en plats för en person som Kendo. Även om Kendo inte själv tror att svårigheterna med att hitta ett arbete beror på hans invandrarbakgrund, kan vi anta att han kommer att dela ödet med dem som har ett namn som inte klingar svenskt. Det gör hans jobb sökande redan till ett Sisyfosjobb. Och på toppen av detta har han hoppat av skolan utan några gynnsamma kvalifikationer och den enda institutionen som har möjlighet, om inte att skaffa ett jobb åtminstone stötta honom, har gett upp hoppet om honom. Om det inte ens på en ungdomsgård, där människor är hängivna sitt arbete och aktiva i kampen mot rasism, finns plats för någon som inte fungerar under normala förhållanden, vilket innebär att fullfölja sina uppgifter på ett pålitligt sätt, vart ska en sådan person gå? Således faller Kendo helt enkelt genom alla stora maskorna i samhälles trygghetssystem.</p>
<p>Samtidigt, på en annan plats i Sverige, finns Leslie, en ung man i ungefär samma ålder som Kendo men utan invandrarbakgrund och nöjd med att vara utan arbete (intervjun utfördes på engelska):</p>
<p>Kendo och Leslie lever i två olika städer i samma land, de är i samma ålder och har båda varit arbetslösa i mer än ett år, men det är samtidigt svårt att föreställa sig två liv som skiljer sig mer åt. Medan Kendo tittar med förtvivlan hur hans liv rinner iväg utan att han uppnår någon stabilitet, njuter Leslie av att leva i gränslandet mellan barndomen och vuxenvärlden. Han deklarerar flera gånger under intervjun att han är ”bara ett barn” och planerar inte att växa upp inom den närmsta framtiden. Ibland tar han något enstaka jobb för att tjäna lite pengar, men oftast gör han det inte. Till trots för fattigdom har han lyckats att resa till en mängd länder, från Grekland till USA, ibland inbjuden av vänner. Han är intresserad av konst, men tycker inte att han är tillräckligt bra för att ägna sig åt det seriöst, han tycker om djur, men tror inte att han vill studera någonting som är kopplat med dem och inte heller något som är relaterat till andra länder, vilka han tycker om att besöka. En karriärplanerare skulle förtvivlas över den fullständiga bristen på ambition som Leslie visar. Individuella karaktärsdrag kanske förklarar till en viss gräns de olika sätten som Kendo och Leslie hanterar en liknande situation. Men det finnas också strukturella faktorer som spelar in: Leslie behöver inte den stabiliteten som Kendo eftersträvar genom ett jobb eftersom han har ett stabilt socialt nätverk. Hans familj stöttar honom, han har vänner, med vilka han tycker om att spendera tid med, han har politiska aktiviteter som ger hans liv mening – varför skulle han bry sig om ett betalt arbete när han inte är intresserad av pengar? Socialkontoret är inte ett hot för honom. Han gör sin praktik då det krävs och fortsätter sedan som vanligt med sitt liv. Rainer, musikern, har samma attityd. Allt han vill göra är att spela musik. Han är med i två band, har redan varit på turné i USA, har gjort en CD med ett av sina band och vill fortsätta att göra det och inte bry sig om pengarna som han inte tjänar genom musiken. Rainer blir regelbundet tillfrågad av försäkringskassan att ha praktik i några månader för att visa att han är villig att arbeta. Han gör detta motvilligt eftersom det distraherar honom från att spela sin musik. Han skulle vilja att försäkringskassan accepterade att han faktiskt jobbade, men det är omöjligt eftersom han tjänar så lite. För arbetsförmedlingen och för socialkontoret är ett jobb definierat efter pengarna man tjänar. Då Rainer inte tjänar tillräckligt mycket pengar för att försörja sig jobbar han inte.</p>
<p>Tryggheten som Rainer och Leslie känner beror även på det faktum att de inte har invandrarbakgrund och att de är mer förankrade i det svenska samhället än Kendo, som inte har svenskt medborgarskap. Medan Kendo är fast i en ofrivillig cirkel av vänner och släktingar som är lika marginaliserade som honom, har Leslie och Rainer valt marginalen som sitt föredragna rum. De är förankrade i alternativa kulturer, kritiska till den dominerande normen och är därför nöjda med att vara ”missanpassande”. I motsatts till detta, har Kendo och andra marginaliserade unga människor med invandrarbakgrund aldrig valt att leva i marginalen. Allt de vill är att vara normala och passa in. De är ”missanpassade” mot sin vilja. Ironiskt, eller i Kendos fall tragiskt, behandlar de sociala institutionerna dessa olika unga människor på samma, och således på ett felaktigt sätt: medan de trycker på för att båda grupperna av unga människor ska framföra institutionernas normalitet, försöker de att predika för redan övertygade unga människor med invandrarbakgrund TPF FPT  medan de talar för döva öron när det gäller unga infödda. De skulle bli mer framgångsrika om de koncentrerade sig på de sociala strukturer som hindrar eller gör det ytterst svårt för unga människor med invandrarbakgrund att få ett betalt arbete, likväl att uppmärksamma de speciella behov hos unga människor med invandrarbakgrund angående deras specifika förutsättningar i termer av intressen, talanger, förmågor, utbildning och också deras utsatthet som i Kendos fall. För unga infödda, skulle det bli helt enkelt mer effektivt om de hade vetskap om att några unga människor har gjort andra livsval än de som samhället har designat för dem. När unga människor är engagerade i alternativa projekt och nöjda med att leva med en liten inkomst, verkar det vara smartare att stötta deras projekt och deras sätt att leva i stället för att hindra dem från deras aktiviteter genom regelbundna interventioner för att försäkra att de utför någon form av arbete som legitimerar det lilla stöd de erhåller. I en situation där det inte finns tillräckligt med jobb för de unga människor som aktivt letar efter dessa, varför tvinga dem som är nöjda med sin situation in i ett meningslöst jobb sökande efter jobb de inte vill ha och inte kommer att finna?</p>
<p>Exemplen som presenterades i detta avsnitt var avsiktligen extrema: inte många av de unga människor med invandrarbakgrund i vår undersökning var i en sådan desperat situation som Kendo (dock mötte jag några fler som var i behov av omedelbar hjälp som inte fanns att finna) och Leslie och Rainer var de enda arbetslösa unga människor som faktiskt var nöjda med sina självbeslutande aktiviteter och strävade inte efter en anställning. Anledningen till att lyfta fram dessa fall tillsammans i ett avsnitt var att visa hur olika liknande ekonomiska situationer kan levas beroende på olika tillgängliga samhälliga positioner inom specifika sociala kontexter. Arbetslöshet kan för en ung person hota den sociala överlevnaden när det gäller marginalisering på olika nivåer: som person med invandrarbakgrund, som arbetarklass kille, som avhoppande från skolan med liten benägenhet för teoretiska studier. Samma situation av arbetslöshet kan upplevas som frigörande från alienerande arbetsförhållanden när det rör personer som är väl förankrade i den alternativa kultur de har varit en del i att skapa och om de har tillräckligt med sociala resurser (en fullföljd utbildning) för att ha möjlighet att klättra upp för den sociala stegen om de skulle känna för det vid någon tidpunkt i deras liv. Således, argumentet att människor kan vara ”överkvalificerade” på grund av att de har lärt sig mer än vad som är nödvändigt för deras jobb är ett kortsiktigt synsätt på många sätt: 1. Kunskap och förmågan att lära sig ger människor möjlighet att utveckla alternativ om dem inte kan eller inte vill passa in i en ”normal” arbetskarriär. 2. Även om det inte är realistiskt, eftersom inte alla med tillräcklig utbildning får ett jobb, kan tryggheten som en utbildning erbjuder bidra till att människor vill testa andra möjligheter, utan att bli deprimerande, när de misslyckas träda in till arbetsmarknaden av orsaker som inte kan härledas till dem själva. 3. En bra utbildning möjliggör sannolikt att människor kan förstå de sociala förutsättningarna de lever under och påverka dem, i stället för att bli dess offer. Medan begreppet överkvalificerad kanske verkar användbart på en funktionell nivå, i studiet av varför lägre utbildade människor inte kan hitta ett jobb, även om det finns fler av dessa jobb än människor med så låg utbildningsnivå (Åberg 2003), om man skulle använda det som ett argument för att minska ansträngningarna att ge alla människor den bästa möjliga utbildning, blir det ett farligt verktyg.</p>
<p>Genom presentationen av unga människor i detta avsnitt vill jag inte påstå att det är arbetslösa med invandrarbakgrund som alltid är angelägna i sitt jobb sökande, medan arbetslösa utan invandrarbakgrund är nöjda inbegripna i alternativa praktiker. Till exempel, i min undersökning, letade Dieter och Jonathan desperat efter jobb, när jag först träffade dem. Emellertid, i skillnad från Adil och Kendo, när jag träffade dem en andra gång, arbetade de, fast de jobb de hade gav dem ingen framtidsutsikt. Dessa krävde inga specifika kvalifikationer och är per definition jobb som inte kan utföras särskilt länge på grund av hälsorisker. Dessa två unga män har många fler förmågor och (informella) kvalifikationer än vad som krävs för det jobb de har i dag. Vad jag vill säga med dessa exempel i detta avsnitt, är att unga människor med invandrarbakgrund, som inte kommer från medelklassen, har svårare att uppfinna en alternativ livsstil för dem själva om dem inte klarar av att få ett betalt arbete. Det är lättare  att utveckla ett kritiskt förhållningssätt gentemot samhället och skapa alternativa kulturer när man är väl förankrad och accepterad som en legitim medborgare.</p>
<h2>Avslutande kommentarer</h2>
<p>Objektiva förutsättningar, subjektiva strategier och ingen ”ideal typ”</p>
<p>I denna artikel har jag lyft fram en variation av strategier som unga arbetslösa med och utan invandrarbakgrund använder för att utveckla förmågan att handla inom de förutsättningar som är svåra och ofta fientliga mot dem. Som jag har betonat flera gånger har det inte varit min intention att konstruera en ofrånkomlig länk mellan social position och specifika praktiker, som om det fanns ett rationellt och ”idealt” sätt att agera under givna förutsättningar. Strategierna som jag har lyft fram ska därför inte missförstås som ”ideal typer”. Jag är medveten att detta är, om inte DEN accepterade metodiken i samhällsvetenskapen. Webers betydelse av ”ideal typ” as heuristic instrument förutsätter att det finns ett rationellt sätt att handla under givna förutsättningar och att det finns ett rationellt syfte för dessa handlingar. Weber hävdade att ideal typer av ens handlingar knappast förekommer i det verkliga livet, eftersom individen handlar ”känslomässigt” och således ”irrationellt” (Weber 2005:5, 14ff). Emellertid, påståendet att det finns ett rationellt sätt att handla på under givna förutsättningar är redan problematiskt, eftersom förutsättningar som vi konfronteras med i en modern kapitalistiskt ekonomi redan är ”irrationella”, det är motsägande och oförutsebara. Det finns därför inte ett  rationellt sätt att handla ut efter; olika sätt att handla framstår som förnuftiga utifrån olika synvinklar. Det är utan tvekan så att sociala positioner så som klass, kön och etnicitet konstruerar möjligheter, såväl som begränsningar i att handla i den mening att de tillhandahåller kulturella och materiella resurser, diskurser att förstå världen, såväl som erfarenheter som gör att vissa tolkningar av världen ses som mer troliga än andra. På nivå med det vardagliga, kan man finna omfattande bevis för hur individer tolkar världen och agerar inom den, i enlighet med deras sociala position(er). Det finns emellertid en fara i samhällsvetenskapen ser dessa relationer som statiska och därmed ”avläser” klass, kön och etniska relationer från individens handlingar eller, omvänt, förutser handlingar på grundval av sociala relationer. Det är till och med så att det som vi uppfattar som rasism är just detta: slutsatser som dras av individers karaktärsdrag och handlingar på grund av individens ursprung. I det avseendet är det en väldigt tunn linje mellan att stereotypisera och samhällsvetenskap. Medan syftet med det sistnämnda är att förstå relationer mellan samhälleliga strukturer och individuella handlingar, för att förstå hur individer är konstruerade av samhället och konstruerar samhället, kan denna förståelse lätt glida över till en reducerande syn på individer som helt enkelt effekter av de förutsättningar de lever under. Således, vad som är formulerat i ”ideal typer” inom samhällsvetenskapen tenderar att bli tolkat som verkliga typer i samhället i stort och forskare finner sig själva producerande stereotypiserande verktyg.</p>
<p>När vi arbetar empiriskt med kvalitativ data måste vi undvika Scyllas determinism likväl som Charybdis totala godtycke. Jag har därför försökt att betona likheterna så väl som skillnaderna kring strategierna som unga människor med liknande bakgrund använder. Medan den första delen diskuterar strategier som unga människor med invandrarbakgrund använder oberoende deras klass eller köns position, utvecklas i den andra delen andra former av strategier, nämligen dem som troligtvis är mer tillgängliga för unga med invandrarbakgrund från en medelklass bakgrund eller historisk ställning som överlägsna i termer av etnicitet. Jag argumenterade att möjligheten  att undkomma kategorin ”invandrare” är lättillgängligare för unga med invandrarbakgrund med kulturella resurser erhållna från en medelklass status, men jag visade också att med hjälp av just dessa resurser är det möjligt att definiera sig själv som ”invandrare” i politiska termer och således utveckla en samhällelig, i motsats till en begränsad, handlingsförmåga. Den tredje delen lyfter fram unga människor som anses av de svenska institutionerna att vara speciellt problematiska. Här introducerade jag två olika typer av marginalisering: en påtvingad genom samhälleliga strukturer av etnifiering såväl som klassbakgrund samt en självvald form genom politisk aktivism. Intentionen var att åskådliggöra att jämförbara socioekonomiska förutsättningar kan leda till två ganska olika resultat på grund av tillgången på sociala nätverk och tryggheten av att bli erkänd som en del av befolkningen, vilket även erbjuds de medborgare som anses problematiska. Uttryckt på ett mer teoretiskt sätt: liknande klasspositioner kan hanteras på olika sätt, beroende på hur de korsar sig med etnisk positioneringen.</p>
<p>Sammanslagna världssyner, överträda gränslinjer</p>
<p>Som Knocke/Hertzberg (2000), Hertzberg (2003) och ett antal andra studier i andra europeiska länder lyfter fram, är unga människor med invandrarbakgrund per definition konstruerade som ett problem. De anses sakna de nödvändiga kunskaperna för ett inträde på arbetsmarknaden, en konstruktion som är betecknad med metaforen av otillräckliga kunskaper i det nationella språket och frammanad genom markörer så som icke-svenska namn och vad som uppfattas som icke-svenskt fenotyp. Unga människor etiketterade på detta sätt är väl medvetna om dessa konstruktioner och försöker undvika dem genom att byta namn, framställa sig själva som kapabla unika individer för att undvika att ses som representanter för en underordnad grupp, anstränger sig extra för att få bra betyg, lägger ner fullständig energi för att ansöka om jobb, särskiljer sig själva från begreppet ”invandrare” genom att reproducerar den dominerande diskursen om dem. Alla dessa strategier har en liknande effekt. Medan de används för att övervinna de dominerande föreställningarna om ”invandrare” förstärker och stabiliserar de den dominerande förklaringen som ligger bakom verksamheten hos institutioner som arbetsförmedlingen och socialkontoret, nämligen att unga människors tillgång till arbetsmarknaden är fastställd, först och främst, av deras individuella agerande. Ironiskt nog går denna övertygelse hand i hand med dess motsats, nämligen konstruktionen att unga människor med invandrarbakgrund saknar nödvändiga egenskaperna för den svenska arbetsmarknaden på grund av deras bakgrund – en konstruktion som förvägrar dem deras individualitet. Unga människor med invandrarbakgrund är således exponerande i en dubbelbottnad diskurs: medan de är interpellerade som individer och uppmanande att utveckla sina kunskaper, är de samtidigt interpellerade som problematiska och oförmögna på grund av sitt ursprung – de är rasifierade.</p>
<p>Då den dominerande idén i moderna, kapitalistiska samhällen är den självständiga individen, fri från alla sociala band och arv TPF FPT , är det ingen överraskning att majoriteten av unga människor strävar efter detta ideal och försöker frigöra sig från sina invandrarbakgrundsposition. När löftena om framgång inte kan bli verklighet genom individuella prestationer, finns det alltid en motsatskonstruktion av samhället till hands, vilken frigör alla från allt möjligt ansvar och pekar finger åt strukturella faktorer: den ekonomiska konjunkturen, arbetsmarknadens generella utveckling, arbetsmarknadens specifika struktur i en specifik stad eller till globaliseringen som sådan. I alla våra diskussioner var en eller flera sådana skäl anförda som orsak till ungas arbetslöshet (för några exempel se Räthzel 2005). De presenterades som naturliknande tillstånd, inte orsakade av någon mänsklig handling och därför inte öppna för mänskliga interventioner .</p>
<p>Svårigheten att motbevisa sådana argument och världssyner är att var och en av dem bär på någon form av sanning: om vi konceptualiserar arbetsmarknaden genom begreppet möjligheter är chanserna att erhålla ett tillfredsställande jobb högre med högre kvalifikationer (dock visar även statistiken att 30 procent av de tillgängliga jobben inte kräver några specifika kvalifikationer. Se Åberg 2003). Givet det handlingsutrymme som en enskild anställd på arbetsförmedlingens kontor som vill förmedla jobb har, eller en ung person som vill bli anställd, kan inte arbetsmarknadens strukturer eller ekonomiska konjunkturer påverkas. Problemet ligger inte i enskilda argument utan snarare i deras separation från varandra: det är antingen individens framträdande eller de oförändrliga strukturerna som växelvis uppfattas orsaka ett problem. Den dragna gränslinjen mellan det individuella och strukturen/förutsättningarna inom vilka han/hon lever i upprätthåller en återvändsgränd inom vilken individer är fångade och sociala relationer förblir oförändrade. För att sudda bort denna linje krävs det en förståelse för hur kollektiva handlingar från individer kan utmana de strukturella orättvisorna som reproducerar deras maktlöshet. Eller omvänt, att förstå hur summan av besluten som individer med makt tar skapar ekonomiska förutsättningar – även om det delvis är en effekt som blir verklighet bakom deras ryggar. Några av mina intervjupersoner har tagit detta steg och identifierat sociala förhållanden som måltavlan för förändring. Jag har presenterat Martin som ett exempel på denna ståndpunkt. Gränslinjen som är dragen mellan strukturer och individer bidrar också till att osynliggöra rasism som en del av samhällstrukturen. För om individer kan nå framgång om dem bara försöker tillräckligt mycket, är det säkerligen inte rasism som hindrar dem, utan enbart deras bristande engagemang. På samma sätt, om ekonomiska strukturer är ansvariga för unga människors arbetslöshet kan det inte heller vara rasism som stänger deras väg in i samhället. Återigen, varje argument har någon form av sanning, men bara ihopkopplade till varandra överskrider de sin begränsade förklaringsmakt: olika rasismer, inre former gentemot olika grupper av personer med invandrarbakgrund (eller infödda minoriteter) och yttre former gentemot invånare av den så kallade tredje världen är en väsentlig del av den ekonomiska strukturen. Västekonomiernas makt består till en stor del på möjligheten att exploatera icke-västerländsk arbetskraft inom västerländska länder och utanför dem (se Schierup m.fl. 2006).</p>
<p>Denna strukturella rasism TPF FPT  är förankrad genom ideologier av underlägsenhet vilka sprids i det offentliga bildspråkets repertoarer och reproduceras genom ett oändligt antal avvisande handlingar, nedlåtande sätt, och hjälplösa goda intentioner. Som visas i denna studie, bekämpar unga människor med invandrarbakgrund dessa reproduktioner kontinuerligt, fast för det mesta genom att använda ”mästarens” redskap, vilka, som Audre Lord en gång konstaterade, är ganska oförmögna att dekonstruera ”mästarens hus” – åtminstone genom användandet av de verktyg jag har presenterat här. I motsatt till deras påstådda position som ”outsiders” är det snarare så att unga människor med invandrarbakgrund är en del av den dominerande diskursen rörande individers prestationer, de järnhårda ekonomiska lagarna och ibland även genom en internaliserad underlägsenhet hos den invandrade befolkningen, vilket gör att deras kamp ofta leder till återupprättandet av rasistiska strukturer i stället för deras demontering.</p>
<p>Vad ska vi göra och hur går man bakom konstruktionen av ”den andra”?</p>
<p>Arbetsmarknadens initiativ, projekt som är speciellt designade för unga med invandrarbakgrund eller för unga med speciella svårigheter kan vara ett första steg i rätt riktning. Här har Sverige så väl som många andra europeiska länder mycket att lära från den antirasistiska kampen i Storbritannien och USA (för att vara annorlunda, men jämförbara samhällen), från deras misslyckanden så väl som deras framgångar. Det finns ingen plats här att lista eller utveckla specifika program. Vad som är viktigt i alla fall, är att sådana initiativ breddar fokus: att hjälpa unga människor med deras inträde till arbetsmarknaden kan inte reduceras till att hjälpa dem att skaffa sig mer utbildning – även om detta, vilket jag tidigare påpekat, är ett viktigt steg. Tillfrågade om deras erfarenheter av arbetsförmedlingen och syokonsulenter var det en stor majoritet av våra intervjupersoner, med och utan invandrarbakgrund, som uttalade en ilska och besvikelse över dessa institutioner eftersom de helt enkelt var hänvisade till Internet, när det var kommunikation de behövde, en fördjupande konversation för att komma fram till vad de ville och hur de skulle strukturera sitt liv. För människor med invandrarbakgrund är det centralt att deras erfarenheter av rasism tas seriöst. Här börjar ett annat sorts arbete som måste göras: ett arbete med alla tjänstemän som möter unga människor (eller vuxna för den delen) med invandrarbakgrund. Personalen måste tränas i att förstå arbetsmarknadens rasistiska och marginaliserande strukturer, för vilka de förbereder sina klienter. För att ha möjlighet att hjälpa dem måste de förstå deras värld. Inte specifikt deras kultur (ibland kan även det hjälpa, om det inte är en stereotyp bild av en statisk kultur), utan snarare hur de är tvingade att uppleva majoritetsamhället. Slutligen, bortsett från att utbilda anställda om fördelen med en ”multikulturell” arbetsstyrka (Hieronymus 2004), är en antidiskrimineringslagstiftning som gör gällande en likvärdig behandling, även med ett visst inslag av tvång, nödvändig. Återigen kan erfarenheter från Storbritanniens vara en utgångspunkt (Wrench 2001). Generellt måste Sverige erkänna (så väl som andra europeiska länder) att en välfärdsstat som betjänar i huvudsak dem som är konstruerade som legitima medborgare (Balibar 1992) och exkluderar dem som ses som annorlunda, inte förtjänar att kallas välfärdsstat.</p>
<h2>Referenser</h2>
<p>Arai, Mahmood, Schröder, Lena & Vilhelmsson, Roger (2000) En svartvit arbetsmarknad.  ESO-rapport. Ds 2000:47, Stockholm Augustsson, Gunnar (1996) Etniska relationer i arbetslivet. Teknik, arbetsorganisation & etnisk diskriminering i svensk bilindustri . Akademiska avhandlingar nr 3. Sociologiska Institutionen, Umeå Universitet.</p>
<p>Catomeris, Christian (2004) Det ohyggliga arvet . Stockholm: Ordfront.</p>
<p>Hall, Stuart (2000) “The Multi-cultural Question”. i: Barnor Hesse (ed.) Un/settled Multiculturalisms: Diasporas, Entanglements, ‘Transruptions’ . London, New York: Zed Books. s. 209–255. Hertzberg, Fredrik (2003) Gräsrotsbyråkrati och normativ svenskhet. Hur arbetsförmedlare förstår en etniskt segregerad arbetsmarknad . Arbetsliv i Omvandling. 2003:7. Tillgänglig på: http://ebib.arbetslivsinstitutet.se/aio/2003/aio2003_07.pdf.</p>
<p>Höglund, Sten (1998)  Svensk H  forskning om diskriminering av invandrare i arbetslivet 1990–1996: en kunskapsöversikt . H</p>
<p>Stockholm: Rådet för arbetslivsforskning.</p>
<p>Knocke Wuokke & Hertzberg, Fredrik (2000) Mångfaldens barn söker sin plats. En studie om arbetsmarknadschanser för ungdomar med invandrarbakgrund.  Stockholm: Svartvitt förlag.</p>
<p>Lange, Andres (2000)  Diskriminering, integration och etniska relationer. Norrköping. Integrationsverket.</p>
<p>Molina, Irene (1997)  Stadens rasifiering. Etnisk boendesegregation i folkhemmet. Geografiska regionstudier Nr 32. Uppsala: Kulturgeografiska institutionen, Uppsala universitet. de Los Reyes, Paulina och Masoud Kamali (2005) Bortom vi och dom. Teoretiska reflektioner om makt, integration och strukturell diskriminering . Stockholm: SOU 2005:41.</p>
<p>Räthzel, Nora (2005) ”Några reflektioner om ungdomars inträde på den svenska arbetsmarknaden”. i: Ingemar Lindberg, Magnus Dahlsted (red.) Bortom rasismer i Europa – visioner för ett annat samhälle . Stockholm: Agora. s. 35–71.</p>
<p>Schröder, Lena (2000) Ungdomsarbetslösheten i ett internationellt perspektiv . Forskningsrapport 2000:4. IFAU: Uppsala.</p>
<p>Schröder, Lena (2003)  Den nya underklassen – utrikes födda på den svenska arbetsmarknaden . Stockholm: Landsorganisationen i Sverige (LO).</p>
<p>Sernhede, Ove (2002)  AlieNation is my nation: hiphop och unga mäns utanförskap i det nya Sverige . Stockholm : Ordfront.</p>
<p>Ålund, Aleksandra (1997)  Multikultiungdom: kön, etnicitet, identitet. Lund: Studentlitteratur.</p>
<h2>Appendix</h2>
<p>Källa: AMS. Integrationsverket.</p>
<h2>5 Nätverksrekrytering, infödda och invandrare Inledning</h2>
<p>Syftet med denna artikel är att först  undersöka vilka rekryteringskanaler har dem som skaffat ett jobb på den svenska arbetsmarknaden använt under perioden 1991–1998. För det andra,  om det finns skillnader mellan infödda och invandrare angående användning av olika kanaler i detta avseende. Och för det tredje,  hur resultatet har blivit av användning av olika rekryteringskanaler för infödda respektive invandrare.</p>
<p>En teoretisk diskussion kring konventionella ekonomiska modeller som försöker förklara skillnader mellan infödda och invandrare, angående status på arbetsmarknaden TPF FPT , följer inledningen. Sedan diskuteras betydelsen av rekryteringskanaler för att erhålla ett arbete i allmänhet och ett arbete som lämpar sig för individens kompetens. I avsnitt 3 framställas data som använts i den empiriska undersökningen. Resultatet av undersökningen presenteras i avsnitt 4 och i avsnitt 5 följer en slutdiskussion.</p>
<h2>Teoretisk ram</h2>
<p>Empiriska undersökningar, som utförs inom ramen för humankapitalteorin, utgår från antagandet att i det moderna samhället är det individens förvärvade  egenskaper (utbildning, arbetslivserfarenheter eller individuella meriter) som spelar en avgörande roll för hans/hennes tillgång till eftertraktade arbeten, bättre lön och arbetsvillkor. Icke-produktivitetsrelaterade eller tillskrivna  egenskaper (som social bakgrund, kön och etnisk bakgrund) bör däremot inte ha betydelse för ens status på arbetsmarknaden (Young, 1961). För att vara framgångsrik på arbetsmarknaden, enligt detta perspektiv, är det viktigaste ” vad du kan och inte vem du är ”. Inom ramen för denna teori beror skillnader i arbetsmarknadsrelaterade utfall mellan olika individer på att människor investerar olika i utbildning och i yrkesfärdigheter. Grundantagandet är att lönen är en funktion av individens produktivitet, således bör lika produktiva individer ha lika lön (Becker, 1964).</p>
<p>I empiriska analyser av skillnader i löne- eller sysselsättningsnivå mellan minoritets- och majoritetsgruppers, inom ramen för humankapitalteorin, brukar forskare använda sig av Jacob Mincers (1974) lönefunktion för att uppskatta individernas lön eller arbetsmarknads status. Det totala lönegapet eller skillnaden i sysselsättningsnivå mellan två grupper, t.ex. infödda och invandrare, brukar förklaras med två komponenter. Den första komponenten är iakttagbara produktionsrelaterade egenskaper såsom utbildningsnivå, arbetslivserfarenhet plus andra variabler som branschtillhörighet, bostadsregion, civilstånd etc. När man har kontrollerat för de produktivitetsrelaterade variablerna och andra kontrollvariabler finns fortfarande ofta en del av gapet kvar. Den här restposten är den andra komponenten som brukar kallas för den ”oförklarade” komponenten. En viktig uppgift för teorin är att tolka den ”oförklarade” komponenten för löneskillnader eller arbetsmarknads status.</p>
<p>Från 1950-talet till mitten av 1970-talet var den dominerade tolkningen inom amerikansk forskning att gapet var påföljden av diskriminering, som delades upp i två typer. Den första typen, preferensbaserade diskriminering innebär att vissa arbetsgivare handlar utifrån sina personliga preferenser och är benägna att diskriminera individer från minoritetsgrupper (Becker, 1957). Resultatet av en sådan diskriminering är att personer från diskriminerade minoritetsgrupper betalas lägre löner, besitter lägre status eller rentav utestängs från arbetsmarknaden i högre utsträckning än andra lika produktiva individer. Den andra huvudtypen av diskriminering är statistisk diskriminering (Pelps, 1972), som bygger på att det är svårt och kostsamt för en arbetsgivare att fastställa olika arbetssökande individers produktivitet. Det kan vara rationellt att basera anställningsbeslutet på tänkta eller verkliga genomsnittliga gruppegenskaper. Egenskaper som är lätta att observera (utseende eller namn), ligger då till grund för anställningsbeslutet. Bakom statistisk diskriminering ligger föreställningar om ett samband mellan t.ex. kön eller etnicitet och produktivitet. TPF FPT</p>
<p>I början av 1980-talet börjar en kursändring med Thomas Sowell (1980; 1981; 1983) och Barry R. Chiswicks (1983; 1984) genom deras omtolkning av den ”oförklarade” komponenten. TPF FPT  De menar att den ”oförklarade” komponenten blandar ihop följder av två icke-observerbara element. Den första är en eventuell diskriminering och den andra är den etniska gruppens värderingar, normer, attityder och generellt deras kulturella särdrag. Vad som är avgörande i lönegapet eller skillnader i arbetsmarknadsstatus är inte diskriminering utan ”kultur”. TPF FPT  Dessa kulturteoretiker skiljer på två typer av ”kultur”. Den första typen av kultur värdesätter enligt dem, de så kallade medelklassvärderingarna såsom hårt arbete, självständighet, uppskjutande av nuvarande konsumtion till förmån för framtidskonsumtion för att spara och investera i utbildning till sina barn. Alla resurser, som finns i dessa grupper, ägnas åt investeringar för barnens framtida karriär på arbetsmarknaden. Marknaden i sin tur uppskattar dessa goda investeringar och humankapital ackumulering. I motsats till den första typen finns den andra typen av ”kultur” som är inriktad på nuet, är mer fatalistisk, och lämnar framtiden åt slumpen och ödet. Den andra typen av ”kultur” värdesätter inte hårt arbete och offrar inte resurser, tid och pengar i nuet för framtiden. Barn som uppfostras i den här typen av ”kultur” är dåligt utrustade med attityd, utbildning samt kunskap som behövs för en framgångsrik arbetsmarknadskarriär. Dessa etniska gruppers ”kultur” är deras handikapp och därför har de lägre status i den samhälleliga hierarkin. Även individer som har samma formella utbildning i de två typerna av ”kultur” kommer att ha olika rang på marknaden. De som har den första typen av kulturella egenskaper, menar Sowell (1975; 1981), har bättre motivation för hårt arbete, har bättre självförtroende, som i sin tur ger dem komparativa fördelar i konkurrensen med individer från den andra typen av ”kultur”. De traditionella humankapital variablerna kan inte mäta dessa subtila ”kulturella” skillnader mellan olika etniska grupper, anser kulturteoretikerna.</p>
<p>Sammanfattningsvis kvarstår kontroversen kring den ”oförklarade” komponenten när traditionella ekonomiska teorier försöker förklara om och i vilken utsträckning diskriminering kan förklaras av skillnader i arbetsmarknadsutfall mellan infödda och olika etniska grupper, efter kontroll för ett antal produktiva (såsom utbildning) och demografiska egenskaper (såsom kön) TPF FPT .</p>
<p>Angående de nyklassiska ekonomiska teorierna om etnisk diskriminering bör tre saker uppmärksammas:</p>
<p>För det första  som Steinberg (2001) menar är etnicitet inom dessa teorier vagt definierat utifrån ett essensialistiskt  tänkande. Etnicitet antas vara någonting oförändrlig, konkret och objektivt. Man antar den som en given variabel och sedan utforskar dess konsekvenser. Men etnicitet är en social konstruktion  som skapas och omskapas i det sociala livet. Etnicitet är till sin natur en aspekt av en relation, inte en kulturell egenskap hos en grupp (Eriksen, 1993). Ras/etniska identiteter och föreställningar  om gemensam kultur och historia är skapade  (oavsett om de redan skapats av historiska omständigheter, strategiska aktörer eller uppstått som oavsiktliga konsekvenser av politiska projekt) och kommer att förändras över tid, med t.ex. politisk mobilisering och motstånd eller förändringar i externa omständigheter.</p>
<p>För det andra  som Loury (2002) uttrycker är det vanligt att ekonomer antar att det är atomiserade nyttomaximerande individer som är agenter som utför sociala handlingar. Men individer i det faktiska sociala livet är inbäddade i komplexa sociala nätverk. Varje individ födds i en verklighet med bestämda egenskaper, blir medlem i en familj som tillhör en social grupp, får ett genus och etnisk identitet, kommer att bo i stor stad eller landsbygd etc. Människors handlingar sker under T  omständigheter som är givna, nedärvda och omedelbart befintliga.  Indivi T  - den är inte en isolerad ö, utan är inbäddad i flera komplexa nätverk av förbindelser. Hur individerna är placerade inom dessa sociala nätverk påverkar i stor utsträckning tillgången till olika resurser. Individer med olika position i samhällets hierarki har olika erfarenheter av sällskap, umgänge och förbindelser i det sociala livet. De från välbeställda klasser drar nytta av värdefulla sociala nätverk i konkurrensen om knappa resurser. Förmåner och kostnader för delaktighet i olika sociala nätverk är inte jämnt fördelade. Klasstillhörighet, kön, etnicitet och grannskap begränsar individens personliga förhållanden och därmed sociala nätverk. Enligt amerikanska empiriska undersökningar (Marsden, 1987) tenderar personer som ingår i samma sociala nätverk att likna varandra med avseende på t.ex. klass och ras/etnicitet (homo-socialitet). Möjligheter svävar genom synapser av dessa sociala nätverk som individen hör till.</p>
<p>Och för det tredje , matchningsprocess på arbetsmarknaden (mellan arbetsgivare och arbetssökande) sker nästan aldrig i en opersonlig auktionsmarknad som nyklassisk ekonomi beskriver. Det händer snarare när efterfrågenätverket eller rekryteringsnätverket  (med vilken arbetsgivare söker ny anställda) och utbudsnätverk  (via vilket folk söker arbete) hittar varandra. En sådan procedur ger möjlighet till somliga och utesluter andra (Tilly & Tilly, 1994).</p>
<p>Det är klart att utbildning, arbetslivserfarenheter och kunskap om värdlandets språk är viktiga faktorer som påverkar en nyanländ invandrares möjligheter inom arbetsmarknaden. Men det är också viktigt att komma ihåg att en invandrare inte enbart är en atomiserad individ som enbart har vissa personliga färdigheter (Portes, 1995). En invandrare identifieras ofta (intern eller extern) som medlem av en minoritetsgrupp som har ständiga interaktioner med en bredare social struktur som i sin tur påverkar hans/hennes ekonomiska möjligheter på olika sätt. Under vilken tidsperiod invandrade individer anländer, vart i landet de bosätter sig och vilka möjligheter och hinder de möter i det nya landet har stora effekter på deras framtid. Aktörer som är viktiga i sammanhanget för skapandet av möjligheter/hinder är; för det första den officiella behandlingen av deras ankomst (om de får stanna eller blir illegala invandrare), för det andra hur majoritetsbefolkningen bemöter dem (om de blir mer eller mindre accepterade som en del av ”Vi” eller betraktas som en del av ”de Andra”). Och till sist vilken historik den etniska gruppen som individen kommer att tillhöra har bakom sig och vilka möjligheter denna bjuder på (finns de t.ex. oftare bland småföretagare eller bland arbetslösa). Alla dessa faktorer utformar individens nätverk av sociala kontakter, dvs. vilka blir hans/henne vänner och bekanta, vilka blir hans/hennes arbetskamrater och grannar samt med vilka kan han/hon ingå äktenskap med (Portes, 1995). Därför menar ekonomen Glenn C. Loury (2002) att missgynnade minoritetsgruppers lägre status på arbetsmarknaden inte enbart är resultat av diskriminering i kontrakt . Den finns en ännu viktigare mekanism för underordning som Loury kallar för diskriminering i kontakt . Det senare innebär att minoritetsgrupper, med hänvisning till deras föreställda ”ras”/etnicitet, behandlas olika i de informella relationer som utgörs av exempelvis äktenskap, grannskap, vänskap osv. Som ett led i detta, får de inte tillgång till de kontakter och sociala nätverk som är viktiga för att nå framgång bland annat på arbetsmarknaden TPF FPT . Samma sociala relationer som gagnar medlemmar av majoritetsgruppen i samhället, kan utestänga eller inskränka möjligheten för ”outsiders” på arbetsmarknaden (Granovetter, 1995).</p>
<p>Amerikansk forskning visar att uppemot hälften av alla amerikanska arbetstagare skaffar sitt arbete genom sociala nätverk och personliga kontakter (Marsden & Gorman, 2001). Det finns undersökningar som visar att individer som fått sitt jobb via det sociala nätverket får högre lön och är mer nöjda med arbetsmiljö och uppgifter (Ibid.). Skälen till att rekrytering via sociala nätverk är så omfattande är flera. Rekrytering via informella kanaler kan vara snabbare och mindre kostsamt. När man anställer individer som är lika de befintliga anställda blir det färre konflikter och nykomlingarna får stöd av det befintliga nätverket på arbetsplatsen (Coverdill, 1998). Det kan vara lättare för arbetsgivaren att skapa ordning och reda med hjälp av gruppkontroll, samtidigt som lojaliteten mot arbetsgivaren också ökar (Tilly & Tilly, 1994).</p>
<p>Man skulle kunna tro att svenska förhållanden skiljer sig från den amerikanska när det gäller de sociala nätverkens betydelse för rekrytering. I Sverige har arbetssökande tillgång till statliga arbetsförmedlingar, vilka sprider information om lediga platser. Dessutom har vi i Sverige en lag som kräver att arbetsgivaren anmäler lediga platser till arbetsförmedlingen. Dock visar empiriska studier att sociala nätverk har stor betydelse för rekryteringar även på den svenska arbetsmarknaden (Okeke, 2001). Erika Ekströms studie (2001) kring arbetsgivares beteende gällande rekryteringar visar att svenska arbetsgivare i hög utsträckning (ca 65 procent) använder informella kanaler för arbetskraftrekryteringar.</p>
<h2>Data</h2>
<p>I föreliggande studie TPF FPT  kring rekryteringskanaler och deras effekt på den svenska arbetsmarknaden används data från SCB:s arbetskraftsundersökningar (AKU) för januari månad 1992–1999, som innefattar information om arbetsmarknadsläget under föregående år nämligen år 1991 till 1998. Under dessa år i AKU:n för januari fanns en fråga som handlar om användning av olika rekryteringskanaler för dem som skaffat ett arbete under årets gång. Genom att slå samman data för alla dessa år blir vår data-set tillräckligt stor för att undersöka betydelsen av rekryteringskanaler för invandrare på den svenska arbetsmarknaden. De som arbetat mindre än 20 timmar per vecka, de som har fått mindre än 5 500 kronor brutto lön per månad samt egenföretagare har exkluderats från undersökningen.</p>
<p>De som har skaffat ett arbete under årets gång (har varit på sitt nuvarande arbete för ett år eller mindre), sammanlagt 6 733 individer är med undersökningen.</p>
<p>Kanaler som använts för att hitta ett arbete delades in i fyra kategorier: 1) Formella kanaler, såsom arbetsförmedlingar eller annonser 2) Informella kanaler, som tips från vänner och bekanta samt arbetsgivaren kontaktade mig 3) Direkt kontakt med en potentiell arbetsgivare (genom att t.ex. skicka en oombedd resumé ) och 4) Övriga. Direkt kontakt och Övriga utgör en blandning av formella och informella kanaler. Men det var omöjligt att särskilja i data om det varit de formella eller informella dimensionerna som har varit avgörande för utfallet. Därför valde vi att jämföra den informella kanalen med andra sökkanaler.</p>
<p>I undersökningen delades de utrikes födda in i två stora grupper; först dem som är födda i Väst (Nord- och Västeuropa, Nordamerika och Japan) och kallade dessa för NW-gruppen. Den andra gruppen som kallades för ONW innefattar individer födda i övriga delar av världen. TPF FPT  Anledningen till en sådan uppdelning är att vi från tidigare forskning vet att den senare gruppen har en sämre position på arbetsmarknaden och att de är mer utsatta för olika former av diskriminering (se t.ex. Le Grand och Szulkin, 1999; Arai, 2001; Nekby, 2003).</p>
<p>En stor brist i studiens datamaterial är att den enbart innefattar individer som lyckats  skaffa ett arbete. Det är klart att utrikes födda är proportionellt mer representerade bland dem som misslyckats med att erhålla ett arbete. Det innebär att vi missar helhetsbilden och jämför enbart de lyckade utrikes födda med lyckade infödda.</p>
<h2>Empiriska resultat</h2>
<p>I ett första  steg analyserade vi vilka grupper som använde sig mest av informella kanaler. Resultatet visar att, allt annat lika, sannolikheten (chansen) för en invandrare (från NW och ONW-länder) att använda sig av informella rekryteringskanaler är 19 procent lägre jämfört med infödda. Att vara kvinna minskar sannolikheten (chansen) för användning av informella rekryteringskanaler med 12 procent jämfört med män. Och de som fått ett arbete inom privat sektor har använt informella kanaler 68 procent mer än de som fått ett arbete inom offentlig sektor (Se Tabell A.1 och A.2 i appendix). Om vi knyter an vårt resultat med tidigare forskning (t.ex. Holzer, 1987), som visar att sociala nätverk kan underlätta övergång till anställning, kan vi anta att mindre sysselsättningsgrad för invandrare jämfört med infödda kan delvis vara en följd av mindre tillgång till effektiva informella sökkanaler.</p>
<p>I steg två  granskade vi om konjunkturläget har betydelse för vilka sökkanaler de arbetssökande använder. Undersökningens tidsintervall, som innefattar både låg- och högkonjunktur, tillåter oss att göra det. Från Tabell 1.A skaffar vi information, under olika år (jämfört med år 1991) TPF FPT , i vilken utsträckning informella kanaler har använts för att skaffa ett arbete. Samtidigt som vi har data för sysselsättningsintensitet under dessa år. Sysselsättningsgraden för hela befolkningen sjönk från 81 procent år 1991 till 70,7 procent under år 1997 för att öka något till 71,5 procent under år 1998. När vi estimerar korrelation mellan de två nämnda värdena ser vi en stark och statistisk signifikant koppling mellan konjunkturläget och användningen av informella rekryteringskanaler (-0,932 och signifikant på 0,01-nivå med Pearsons  r-korrelationsmått). Vårt resultat, alltså i linje med tidigare forskning, visar att det finns ett starkt samband mellan konjunkturläge och användning av olika sökkanaler, dvs. när det råder lågkonjunktur använts informella kanaler mer än övriga kanaler för anställningar. Som Granovetter (1995: 159) resonerar, ju mindre arbetstillfälle under lågkonjunkturen, desto större makt har arbetsgivaren över valet av rekryteringskanaler och därför är det arbetsgivarens beteende, snarare än arbetssökande, som är avgörande under lågkonjunktur.</p>
<p>Frågeställningen i det tredje  steget var följande: om vi jämför dem som har varit på sitt nuvarande arbete för ett år eller mindre, vilken effekt har olika sökkanaler för deras lön? Vi specificerade en löneekvation för individer i vårt sampel som innefattar deras utbildning, arbetslivserfarenheter TPF FPT , kön, facklig anslutning, antal barn under 18 år, civilstånd och födelseland. Tabell 1 nedan, visar regressionskoefficient för ekvationer som vi har skattat för att analysera effekten av kontrollvariabler på naturlig logaritm TPF FPT  av individens timlön. *** P P  anger signifikant på 1 procent.</p>
<p>I alla modeller kontrolleras för: antal utbildningsår, potentiella arbetslivserfarenheter, kön, med barn under 18 år, civilstånd och medlemskap i fackliga organisationer.</p>
<p>Modell 1 visar att efter kontroll för humankapital variabler samt kön, ha barn under 18 år, civilstånd och medlemskap i fackförbund, tenderar invandrare från ONW-länder i vår sampel att ha ca 13 procent mindre i lön än infödda. Löneskillnader mellan invandrare från NW länder och infödda var små och icke signifikanta och har därför inte redovisats här. När vi kontrollerar för effekten av informella kanaler i modell 2, ser vi att de anställningar som har skett genom informella rekryteringskanaler tenderar i snitt producera 3,6 procent högre lön jämfört med andra kanaler (se koefficient för informella kanaler). Observera att kontroll för rekryteringskanaler enbart marginellt förändrar löneskillnader mellan ONW-invandrare och infödda (från 13,1 procent lägre lön till 12,9 procent lägre lön jämfört med infödda), och det innebär att det inte är rekryteringskanal per se  som är viktigt, utan vilket värde som funnits i den sociala kontakten som är av betydelse. Det är möjligt att användning av informella kanaler har olika effekt för infödda och invandrare. I modell 3, lägger vi till en interaktionsterm (invandrare * informell) för att prova om det finns olika effekter av informella rekryteringskanaler för invandrare och infödda. Nu tolkas koefficienter på följande sätt: 1. Löneskillnaden mellan  ONW-invandrare och infödda som skaffat ett arbete genom icke informella kanaler kan räknas med koefficienten för ”invandrare” variabel. Det innebär att nyanställda ONW-invandrare som skaffat arbete genom icke informella kanaler har i snitt 10,4 procent mindre i lön än infödda. 2. Löneskillnad mellan infödda som skaffat sitt nya arbete genom sociala nätverk och de infödda som inte använt sina kontakter kan räknas med koefficienten för variabeln ”informella metoder”. Det innebär att de infödda som använt sina kontakter har i snitt 4 procent högre lön än de infödda som inte har gjort det. 3. Löneskillnaden mellan infödda och  ONW-invandrare som fått arbete genom användning av informella kanaler kan räknas genom att addera koefficienten för variabler ”invandrare” och ”invandrare-informell”, nämligen [(-0,104) + (-0,073)] = -17,7, dvs. löneskillnaden mellan ONW-invandrare som skaffat ett arbete genom sina sociala nätverk tenderar att ha en timlön som i snitt är 17,7 procent lägre än inföddas lön, som har skaffat ett arbete genom sina kontakter.</p>
<p>Fig. 1 ONW invandrarnas timlön (i jämförelse med infödda) beroende på användning av olika kanaler för att skaffa ett arbete *) P  . P -2 -4 -6 -8 -10 -14 -16 -18</p>
<p>Med informella kanaler; -17,7 -20 *) De infödda som har använt sina kontakter har i snitt 4 procent högre lön än de infödda som inte har gjort det.</p>
<p>I modell 4 kontrollerar vi för sektorstillhörighet för att vi vet från tidigare forskning att invandrare är överrepresenterade inom den mindre attraktiva offentliga sektorn på den svenska arbetsmarknaden (se t.ex. Behtoui, 1999). Samt att resultat, som redovisas tidigare i artikeln, visar att anställda inom offentlig sektor i mindre utsträckning använder sina kontakter jämfört med anställda inom privat sektor. Resultatet visar ett allmänt positivt samband mellan individens timlön och anställning inom privat sektor (8,4 procent mer timlön i snitt för privatanställda jämfört med offentliganställda). Samtidigt som löneskillnaden minskar mellan invandrare och infödda med kontroll för sektorstillhörighet med en halv procent. Och till sist, i modell 5 lägger vi till fem dummyvariabler för att kontrollera effekten av socioekonomisk uppdelning av individer i vårt sampel TPF FPT . Efter en sådan kontroll ser vi att gapet mellan ONW-invandrare och infödda blir betydligt mindre, en två procentig minskning från -9,9 procent till -7,9 procent. Detta betyder, givet samma humankapital och andra kontrollvariabler att en del av löneskillnaden mellan ONW-invandrare och infödda beror på att invandrare hamnat i lägre sociala grupper, genom att ONWinvandrare skaffat ett arbete som matchar deras kompetens dåligt. TPF FPT</p>
<p>I ett fjärde  steg upprepar vi modell 3 men denna gång separat för kvinnor och män. Vi gör det för att tidigare forskning visat att kvinnors sociala nätverk har mindre värdefulla informationer för att skaffa ett arbete (Marsden och Gorman, 2001: 476) och för att vi vet att kvinnors anställning mer är koncentrerade inom lågavlönade arbete jämfört med män, på den svenska arbetsmarknaden (Persson, 1990). Tabell 2 nedan visar resultatet. Modell 3 W visar att kvinnor från ONW-länder har en timlön som i snitt är ca 5 procent lägre än infödda kvinnors. Användning av informella kanaler ger nära 2,2 procent lönetillägg för alla kvinnor oavsett om de är infödda eller invandrare, för att interaktionstermen har en icke signifikant koefficient. Men när det gäller män har vi tre statistisk signifikanta koefficienter. Koefficienten för variabeln ”invandrare” visar att de ONWinvandrarmän som skaffat arbete genom icke informella kanaler tenderar att ha 16 procent mindre i lön än infödda män i samma grupp. Samtidigt som de invandrade</p>
<p>Från Modell 1 till 5 har vi i varje steg testat om tillsättning av en ny variabel ökar signifikant R P  P  över den R P  som P  är förutsagds med ett set av variabler i den tidigare ekvationen och resultatet har visat en signifikant ökning [se Test of Addes Subset of independent variables in Tabachnick and Fidell (2001:145)]. männen som använt sig av sina kontakter har i snitt [(-,161)+(,- 85)] = 24,6 procent mindre i lön än infödda män som använt sina sociala nätverk, givet samma utbildning, arbetslivserfarenheter, kön, civilstånd, antal barn och medlemskap i fackliga organisationer. Observera att infödda män som skaffat sig arbete genom sina kontakter i snitt har en lön som är 5,1 procent högre än infödda män som har fått anställning via andra kanaler än informella.</p>
<p>Alla modeller kontrolleras för: antal utbildningsår, potentiella arbetslivserfarenheter, kön, barn, civilstånd och medlemskap i fackliga organisationer.</p>
<p>Löneskillnader mellan invandrare från NW-länder och infödda var liten och inte statistisk signifikant. T</p>
<p>Resultaten kan tolkas på följande sätt; alla som söker ett nytt eller ett bättre arbete mobiliserar sitt sociala nätverk. Infödda män som använt sina kontakter är vinnare och har skaffat ett arbete med högre lön jämfört med infödda män som inte använt sina kontakter för en ny anställning. Men i ONW-invandrarnas fall, i deras sociala nätverk, har det inte funnits de värdefulla kontakter som skulle kunna leda till ett adekvat arbete i nivå med deras meriter. De har förlorat när de använt informella kanaler. Om t.ex. en invandrare med civilingenjörsutbildning från ett svenskt universitet söker ett arbete motsvarande sina meriter, som tillsätts huvudsakligen via informella kanaler, samtidigt som hans familjemedlemmar, vänner och bekanta till stor del består av taxiförare, pizzabagare eller städare, kommer invandraren med stor sannolikhet att inte få arbetet.</p>
<p>I stället får han eventuellt ett arbete med lägre lön och status jämfört med en infödd man med precis samma utbildning beroende på vad det sociala nätverket kan erbjuda TPF FPT .</p>
<p>Fig. 2 ONW-invandrare mäns lön (i jämförelse med infödda män) beroende på användning av olika kanaler för att skaffa ett arbete*) -5 -10 -15</p>
<p>Övriga än informella Kanaler; -16,1 -20 -25</p>
<p>Med informella kanaler; -24,6 -30 *) Infödda män som har skaffat sig arbete genom sina kontakter har i snitt en lön som är 5,1 procent högre än infödda män som har fått anställning via andra kanaler än informella.</p>
<h2>Slutdiskussion</h2>
<p>Tidigare forskning har visat att sociala nätverk har stor betydelse för ens framgång på arbetsmarknaden, inte minst i början av individens karriär. Resultatet av vår studie visade att sannolikheten att invandrare använder informella rekryteringskanaler är mindre än för infödda. Om vi antar (i linje med tidigare forskning) att individens sociala nätverk (och därmed användning av informella kanaler), underlättar övergång till anställning (Marsden & Gorman, 2001), kan vi dra slutsatsen att invandrares begränsade möjligheter att använda informella kanaler möjligtvis kan förklara en del av deras lägre sysselsättningsnivå i jämförelse med infödda. Men skillnaden mellan invandrare och infödda är inte enbart begränsade till sysselsättningsintensitet. En annan viktigt aspekt är arbetets kvalitet och karaktär, som i den här undersökningen mätts i form av den lön som man får för sina meriter med ett jobb. Vårt resultat visade att det inte enbart är avsaknad av sociala kontakter som förklarar löneskillnader mellan infödda och invandrare, då en kontroll för anställningskanaler inte hade stor effekt på den skattade lönen. Resultatet visade att arbete som skaffats via informella kanaler genererade mindre lön än arbete som hade skaffats via andra kanaler än informella i fallet ONW invandrare, vilket betyder att de är förlorare när de använder sina kontakter. Medan resultatet var positivt i fallet infödda när de använde sina kontakter, vilket betyder att de är vinnare när de använder sina sociala nätverk. Det innebär att ONW invandrarnas sociala nätverk inte hade värdefulla resurser i sig, snarare tvärtom. De har försökt, med hjälp av sina kontakter, slippa sysslolöshet men resultatet har blivit ett arbete som inte motsvarar deras meriter.</p>
<p>Som tidigare nämndes innefattar våra data enbart de som lyckats skaffa ett arbete och vi kunde jämföra effekten av social nätverksrekrytering för dem som fått ett bättre eller sämre betalt arbete. Däremot kan vi inte granska dem som inte fått ett jobb samtidigt som vi vet från tidigare forskning att invandrare är överrepresenterade bland dem som har det svårt att få tillträde till den svenska arbetsmarknaden. Det innebär att de invandrare som studerats här är ett framgångsrikt urval av invandrare.</p>
<p>Data i denna undersökning, liksom många andra, har enbart fångat kanaler som använts för att skaffa ett arbete. Men senare forskning visar att de värdefulla resurser som finns i individens nätverk som kan mobiliseras vid arbets-sökning, oavsett om arbetet skaffats via formella eller informella kanaler, är mer viktiga än just rekryteringskanalerna (se t.ex. Lin, 2001). Det visar behovet av undersökningar om sammansättning av individens sociala nätverk och resurser som finns inom det. Framtida forskning bör koncentreras kring vilka individer har sociala kontakter med och vilka resurser individen har tillgång till via sina kontakter snarare än belysa via vilka kanaler man har skaffat ett arbete.</p>
<p>Referenser</p>
<p>Behtoui, Alireza (1999)  Invandrare på den svenska arbetsmarknaden . Stockholm: LO.</p>
<p>Ekström, Erika (2001)  Arbetsgivarnas rekryteringsbeteende . Uppsala: Institutet för arbetsmarknadspolitisk utvärdering (IFAU). le Grand, Carl & Szulkin, Ryszard (1999) Invandrarnas löner i Sverige : betydelsen av vistelsetid, invandrarland och svensk skolgång . Stockholm: Univ. Institutet för social forskning.</p>
<p>Okeke, Susanna (2001)  Arbetsförmedlingens marknadsandelar . Solna: AMS utredningsenhet Arbetsmarknadsstyrelsen.</p>
<h2>Appendix</h2>
<h2>6 Kultur och kompetens Bilden av ”de Andra” i arbetsmarknadspolitisk gräsrotsbyråkrati Fredrik Hertzberg</h2>
<p>Denna artikel handlar om hur arbetsförmedlare beskriver och förklarar de hinder, problem och möjligheter som ungdomar med invandrarbakgrund möter i arbetslivet, och hur de relaterar dessa förklaringsmodeller till företeelser som kultur, etnicitet, nationalitet och invandrarskap. Artikeln bygger på en avhandling i etnologi,</p>
<p>Gräsrotsbyråkrati och normativ svenskhet , där jag studerat hur arbetsförmedlare förstår dessa ungdomars situation i arbetslivet (Hertzberg, 2003). Det empiriska materialet till dessa texter utgörs av intervjuer med 16 arbetsförmedlare verksamma i Stockholmsområdet, vilka genomfördes i slutet av  1990-talet.TPFFPT   Jag kommer i första hand att uppehålla mig vid dessa förmedlares förhållningssätt till de ofta underförstådda regler och konventioner som formar den sociala interaktionen i arbetslivet, och hur de tror att dessa regler påverkar möjligheterna för ungdomar i kategorin ”invandrare”. Men jag kommer även beskriva hur arbetsförmedlarna ansåg att dels förmågan att tala (tillräckligt) korrekt svenska, och dels normer och värderingar organiserade kring föreställningar om kön, påverkar dessa ungdomars chanser på arbetsmarknaden.</p>
<p>Syftet med artikeln är att studera de intervjuade personernas bild av ungdomarnas aktörskap, dvs. hur och varför de agerar på ett visst sätt, och hur de förklarade aktörskapets karaktär med hänvisning till företeelser som etnicitet, tillhörighet och kultur. Därmed knyter artikeln an, liksom min avhandling, till den forskningsinriktning som studerar mötet mellan tjänstemän i arbetsmarknads-, utbildnings- och socialpolitisk byråkrati och personer i kategorin ”invandrare” (t.ex. Fred, 1979; Soydan, 1995; Jonsson, 1997; Franzén, 1997; Ålund, 1997; Kamali, 1997; Graham, 1999; Neergaard, 2004), och hur officiella och ofta högst inflytelserika föreställningar om svenskhet och icke-svenskhet reproduceras i dessa möten. Jag kommer i slutet av artikeln även diskutera vilka konsekvenser deras sätt att förstå relationen mellan tillhörighet och aktörskap kan få, om eller när det omsätts i praktiken på en arbetsförmedling.</p>
<p>När förmedlarna beskrev arbetsmarknadssituationen för ungdomar med invandrarbakgrund, hamnade ungdomarnas svårigheter i arbetslivet ofta i fokus. Denna problemorientering förklaras rimligen med hänvisning till det förhållande att det är just arbetslösa  ungdomar som arbetsförmedlare möter i sitt arbete, och att en betydande del av deras arbete ägnas åt att hitta lösningar till de omständigheter som gör att ungdomarna i fråga är arbetslösa samt har svårigheter att komma in i arbetslivet. Givet denna orientering tenderade de diskussioner som fördes med arbetsförmedlarna under intervjuerna att till stor del vara inriktade på hinder  som ungdomar i kategorin ”invandrare” möter på arbetsmarknaden. I strävan att förklara och förstå ungdomarnas svårigheter pendlade intervjupersonerna mellan förklaringar som tog fasta på individuella egenskaper, etnisk identitet och kulturell tillhörighet, social status eller olika egenskaper hos arbetsmarknadens efterfråga på arbetskraft. Det fanns en tendens att förlägga de försvårande omständigheterna på ungdomarna själva, snarare än på arbetsgivarnas benägenhet att anställa (Knocke & Hertzberg, 2000: 68). Men hänvisningarna till de arbetslösa och deras egenskaper är inte helt dominerande, och samtliga intervjuade beskrev någon form av växelverkan mellan individuella egenskaper och samhälleliga institutioner eller strukturer. Förutom frågan om arbetslivets underförstådda sociala regler tilldelades fyra andra teman särskild vikt av intervjupersonerna i deras försök att förstå varför ungdomarna i fråga kan ha svårigheter att komma in på arbetsmarknaden: 1) normer och värderingar kring kvinnligt och manligt, 2) kunskaper i det svenska språket, 3) konsekvenser av föräldragenerationens utsatta position på arbetsmarknaden, samt 4) den etniska diskrimineringen på arbetsmarknaden. Vid sidan av de informella kvalifikationernas betydelse, var frågan om synen på kvinnligt och manligt samt vikten av att kunna tala svenska på ett godkänt sätt de teman som diskuterades flitigast.</p>
<h2>Arbetsförmedlare, arbetsförmedling och diskriminering</h2>
<p>Att studera just arbetsförmedlare, deras arbete och deras perspektiv på den arbetsmarknad som de är verksamma på kan ge flera värdefulla ingångar till förståelsen av inkluderings- och exkluderingsprocesser på denna marknad. Som yrkeskategori har de ett betydande inflytande över dessa processer, inte minst dem som berör personer i kategorin ”invandrare”. Till förmedlarnas roll hör att försöka balansera kraven mellan arbetsmarknadens olika aktörer (Ahrne, 1989): dem som köper respektive säljer arbete, politiker och den centrala förvaltningen. Liksom anställningsansvariga på företag och yrkesvägledare kan de, i enlighet med John Wrench (1991), betraktas som arbetsmarknadens ”gatekeepers”, dvs grindvakter eller dörrvakter (Franzén, 1997; Lund & Ramsby, 2001). En arbetsförmedlare har fullmakt att bedöma och besluta, dels i vilken utsträckning en arbetslös sökande är rätt person för rätt vakans och därför bör ingå i den grupp av sökande som anvisas eller uppmanas att söka platsen i fråga, och dels vilken åtgärd eller utbildning det kan vara rimligt att hänvisa den sökande till. I kraft av denna position är arbetsförmedlarna ”en nyckelgrupp för förståelsen av den rasifierade arbetsmarknaden” (Neergaard 2004: 11). PF FP  Arbetsförmedlare har uppdraget och förmågan att ange riktning på de sökandes arbetslivskarriärer, och studiet av deras arbete och arbetsvillkor kan ge värdefull kunskap om samhälleliga inkluderings- och exkluderingsprocesser.</p>
<p>Det finns, enligt Anders Neergaard (2004), indikationer som tyder på att arbetsförmedlingen bidrar till att upprätthålla processer som skulle kunna beskrivas såsom etniskt diskriminerande eller – med Neergaards egna ord – rasifierande. I massmedia har några artiklar rönt stor uppmärksamhet, som kunnat beskriva hur journalister som ringt upp arbetsförmedlingar och uppgett sig vara arbetsgivare som velat slippa få invandrade arbetslösa anvisade till sig fått sina önskemål tillgodosedda (Svenska Dagbladet, 960107; Expressen, 020219). En annan indikation är att regeringens direktiv om arbetet mot diskriminering inom Ams verksamhetsområde på senare tid kompletterats med krav på att diskriminering i  arbetsförmedlingens egen verksamhet måste förhindras, t.ex. genom upprättandet av tydliga regler och utbildningsinsatser. I en sammanställning av svensk forskning kring etnisk diskriminering på arbetsmarknaden påpekar även Sten Höglund (1998: 41) att forskning om de föreställningar som arbetsförmedlare och arbetsgivare har om kategorin ”invandrare” kan tillföra värdefulla iakttagelser för att förstå den etniska diskrimineringens mekanismer och karaktär. (…) deras inställning till invandrare och barn till invandrare, eventuella fördomar, deras tolkningar av ”andra kulturer”, bedömningar, bemötande, inriktningen på deras rådgivning och beslut kan påverka invandrares arbetslivsmöjligheter på ett ibland mycket konkret sätt (Höglund, 1998: 40).</p>
<p>Både Höglund (1998) och Neergaard (2004) uppmärksammar behovet av studier som kan tydliggöra ”grindvakternas” attityder, tankesätt, aktörskap och handlingsmönster vid t.ex. rådgivning, bedömning eller kompetensvärdering. Behovet är stort därför att det, enligt Höglund, finns få studier i och ett begränsat forskningsintresse för dessa frågor. Om de segregerande processerna varken är intentionella eller ens medvetna kan det vara relevant att studera de diskursiva ramarna för de personer vars verksamhet kan få segregerande konsekvenser – med eller utan intentioner åt det hållet. En studie av arbetsförmedlares sätt att förstå de hinder och möjligheter som ungdomar med invandrarbakgrund möter på arbetsmarknaden, och vilka tankemässiga verktyg de använder för att tolka dessa inkluderande och exkluderande processer ligger inom ramen för det perspektiv som Höglund respektive Neergaard förespråkar.</p>
<h2>Informella regler och kvalifikationer</h2>
<p>Frågan om hur en specifik kategori grindvakter föreställer sig ”de Andras” aktörskap är rimlig även av ett annat skäl, nämligen förhållandet att informella kvalifikationer och s.k. ”social kompetens” har kommit att få allt större inflytande i det svenska arbetslivet (Hertzberg, 2003: 73ff). Flera studier pekar på det förhållande att arbetsgivare vid rekrytering av ny personal i allt högre grad tenderar att gynna vissa positivt värderade personliga egenskaper eller dispositioner, såsom att vara flexibel, vara kommunikativ, vara läraktig och ha lätt för att interagera med andra människor, på bekostnad av formella utbildningsmeriter eller yrkeserfarenheter (Behrenz & Delander, 1996; Broomé m.fl., 1996; Knocke & Hertzberg, 2000; Höglund, 2002). Ett ofta använt sätt att beskriva denna tendens är att hävda att just ”social kompetens” har kommit att värderas allt högre på arbetsmarknaden. Med detta begreppsliggörande förstås de ovannämnda egenskaperna eller dispositionerna som kompetenser  – skickligheter eller dugligheter jämförbara med andra kunskaper eller kompetenser som är relevanta t.ex. vid de bedömningar som följer med en rekryteringssituation. Vissa forskare (Broomé m.fl., 1996; Broomé & Bäcklund, 1998) hävdar att utvecklingen mot att social kompetens uppvärderas på bekostnad av formella kvalifikationer är en direkt följd av den svenska arbetsmarkandens omstrukturering och organisationsförändringar: självstyrt arbete och ”platta” organisationer har ersatt hierarkier och detaljstyrning, okvalificerade arbetsuppgifter har rationaliserats bort och servicearbeten har professionaliserats (Broomé m.fl., 1996: 53). Detta har lett till att ”social kompetens” blivit mer efterfrågat bland arbetsgivare, t.ex. på grund av att kommunikationen med kunder och leverantörer, men även mellan kollegor samt uppdragsgivare ökat. Detta strikta orsakssamband har dock ifrågasatts (Neergaard, 2004), bland annat mot bakgrund av att det kan ifrågasättas om de organisationsförändringar som Broomé och hans medförfattare beskriver har varit så pass omfattande som de låter förstå (Åberg, 1999).</p>
<p>Ett annat sätt att beskriva denna förändring är att, med utgångspunkt i Richard Jenkins (1986: 46ff) terminologi, hävda att ”godtagbarhet” [ acceptability ] värderas allt högre, med konsekvens att ”lämplighet” [ suitability ] kommit att nedvärderas. Vad Jenkins tydligare än t.ex. Broomé och hans medförfattare lyfter fram är förhållandet att kraven på godtagbarhet i väsentlig utsträckning är situationellt definierade, utifrån arbetsgruppers och/eller arbetsledares idiosynkratiska definition av vad som är godtagbart på arbetsplatsen. Lika mycket som den sociala kompetensen låter sig förstås som en färdighet eller förmåga är den också ett utfall av hur – implicit eller explicit artikulerade – regler för socialt handlande ser ut på en arbetsplats: vad är rätt, vad är fel, vad är förhandlingsbart, hur lär man sig detta? Dessa regler är i sin tur relaterade till status och grupp- eller kategoritillhörighet: är det ”rätta” handlandet knutet till manlighet, kvinnlighet, svenskhet eller någon annan social identitet. Vilka möjligheter finns för dem som är utanför gruppen att bli igenkända som utövare av ”det rätta sättet att vara”? Ett flertal genusstudier har beskrivit hur könstillhörighet i hög grad påverkar vad som räknas som kompetens och/eller socialt normerat beteende, och därmed också belöningar för utfört arbete (Gunnarsson m.fl., 1998; Wahl m.fl., 2001; Knocke m.fl. 2003).</p>
<p>Den ”sociala kompetensen” eller det som uppfattas som godtagbart utgör sålunda en slags ”informell kvalifikation”, som blir alltmer betydande på arbetsmarknaden. Det är också en kvalifikationsform som dels lämnar ett stort – men inte obegränsat – utrymme för den enskilde arbetsgivarens och/eller rekryterarens omdöme, bestämmanderätt och erkännande, och dels är det en kvalifikationsform vars värde delvis bedöms utifrån den anställdes grupp- eller kategoritillhörighet. Av den anledningen blir det rimligt, och förhoppningsvis intressant, att studera hur informella kvalifikationer och social kompetens omtalas och definieras på arbetsmarknaden. Och kanske framför allt hur detta definieras av marknadens ”grindvakter” – dvs. av de personer som har inflytande över nykomlingars och arbetslösas inträde i arbetslivet. Inte minst då frågan om arbetsförmedlarnas förståelse av de handlingar eller dispositioner som termerna ”godtagbarhet” eller ”social kompetens” beskriver även torde innehålla föreställningar om människors aktörskap: varför handlar människor som de gör, varför handlar de (inte) i enlighet med de regler som bestämmer innehållet i ”godtagbarhet” eller ”social kompetens”? Jag kommer, bl.a. av dessa skäl, i det följande studera hur intervjupersonerna ställde sig till arbetsmarknadens efterfråga på informella kvalifikationer, vilka krav de själva ställde på de arbetslösa ungdomar i kategorin ”invandrare” och hur dessa krav motiverades. Den sistnämnda frågan knyter an till en mer omfattande problematik, nämligen vilka krav på anpassning – av såväl integrerande som assimilerande karaktär – som ställs på personer kategoriserade som ”invandrare”.</p>
<h2>Intervjupersonernas syn på begreppet social kompetens</h2>
<p>Talet om social kompetens och informella kvalifikationer är förhållandevis omfattande i vårt intervjumaterial; under intervjuerna diskuterades ofta de underförstådda sociala regler som dessa termer beskriver. Det övergripande intrycket är att intervjupersonerna ansåg att de sociala egenskaper som begreppet beskriver var viktiga i arbetslivet. Samtidigt uttryckte flera av dem en skepsis inför detta begrepp, vilket jag kommer att diskutera längre fram. En del intervjupersoner relaterade kraven på social kompetens till hur läget på arbetsmarknaden var för tillfället. Platsförmedlaren Kristina ansåg att det ökande antalet korttids- och projektanställningar resulterade i att det ”ställs större krav på flexibilitet”. TPF FPT  Erik, som arbetade med företagskontakter, ansåg att ”moderniseringen av arbetsmarknaden” som sådan krävde att man var anpassningsbar. Johanna satte de nya kompetenskraven i relation till det dåliga läget på arbetsmarknaden och företagens tvekan inför att nyrekrytera: många företag skar ned antalet anställda i sin organisation under början av 1990-talet eftersom företagen ofta har en ”minimal personalstyrka” måste de anställda ”funka hela dagen, även på rasten”. På ett liknande sätt framhöll Kristina att efterfrågan på social kompetens var legitim i yrken där man träffade människor. Där gäller det helt enkelt att vara trevlig.</p>
<p>Kristina:  Det är mer att (rekryterande arbetsgivare) säger att de vill ha en ordentlig flicka som helst ser söt ut ((skratt)). Nä, de säger inte så, men ungefär så, de menar så, om (den sökande) ska sitta i disken eller i kassan eller gå och servera på restaurang, eller sitta i växeln, eller ta emot kunder på deras trafikskola, bara för att ta några exempel då. Det kan man ju förstå då, det här sociala, alltså det här begreppet (social kompetens) är det nästan ingen som kan förklara, men vi känner alla, och vi vet alla, men jag vet inte om jag har läst någon bra definition på det. Men bara man har rätt inställning på arbetsmarknaden.</p>
<p>Fredrik:  Rätt inställning?</p>
<p>Kristina:  Jo, jag menar på så sätt att om man till exempel har ett serviceyrke, så måste man tycka hyfsat mycket om människor, vilja vara kunderna till hjälp, vara nyfiken, vilja lära sig. Ja, vara trevlig helt enkelt. Som man själv vill bli bemött, det är inte konstigare. Vare sig man skär ((ohörbart)) eller man är på långvården eller du ska svara i en växel. ”Det här begreppet är det nästan ingen som kan förklara, men vi känner alla, och vi vet alla.” Det ovan citerade påståendet speglar en begreppsförvirring som de flesta intervjupersoner upplevde som påtaglig. Alla vet vad social kompetens är, alla känner till det, ändå är det svårt att förklara innebörden av det. ”Det är svårt att definiera” var ett ofta återkommande svar. Däremot hade intervjupersonerna inga problem att ge omfattande exempel på vad social kompetens är för något. Uppradade bredvid varandra bildar svaren en hel katalog av goda egenskaper. Social kompetens handlar om att den arbetslösa sökande borde vara självständig, representativ, öppen, anpassningsbar, hjälpsam, nyfiken, villig att lära, artig, trevlig, beredd att ta på sig nya arbetsuppgifter och ha lätt för att samarbeta. Det kunde även vara en fråga om att han eller hon borde klä sig rätt, kunna ”ta för sig”, passa tider och ha rätt kroppsspråk.</p>
<p>Om social kompetens är liktydig med alla dessa goda personliga egenskaper blir det svårt att motivera kritiska omdömen om arbetsgivarnas ökade krav på social kompetens och andra informella kvalifikationer. De sociala kompetenserna framställs definitionsmässigt som positiva företeelser. Vem vill inte hellre träffa trevliga, självständiga och nyfikna människor i det dagliga arbetet än otrevliga, osjälvständiga och likgiltiga? Är det inte lättare att samarbeta med en person som har lätt för att samarbeta än med en som har svårt för det? Att ställa krav på social kompetens framstår som något självklart, som att föredra bra framför dåligt eller trevligt framför otrevligt. Det fanns också ett tydligt drag av en självklar positiv värdering i intervjupersonernas exemplifieringar. När den sociala kompetensen beskrevs på detta sätt, föreföll det som förmedlarna utan invändningar accepterade de krav på informella kvalifikationer som arbetsgivare ställde.</p>
<p>Kraven framställs som en anpassning till en generell tendens, en konjunktur eller en strömning i tiden – en mer eller mindre anonym efterfråga. Det är arbetsmarknaden, lågkonjunkturen eller den ökade andelen korttidsanställningar som helt enkelt kräver eller åtminstone favoriserar vissa personliga egenskaper. Efterfrågan på informella kvalifikationer eller social kompetens framställs som mer eller mindre självklar. Det finns heller inte någon tydlig eller lokaliserbar aktör bakom denna efterfråga. Efterfrågan finns överallt på arbetsmarknaden och den som söker ett arbete bör försöka att motsvara denna – det är helt enkelt en fråga om nödvändig anpassning till tidsandan och arbetsmarknadens funktionssätt. Oavsett om kraven kopplas till en tendens i tiden – ”arbetsmarknaden av i dag” – eller arbetsmarknadens föregivet tidlösa funktionssätt fanns det inget som tydde på att intervjupersonen distanserade sig från dessa krav. Saknar man social kompetens har man svårt att hävda sig i arbetslivet – då är man, vilket Monika påpekade när jag intervjuade henne och hennes platsförmedlarkollega Margareta, inte anställningsbar:</p>
<p>Fredrik:  Men vad tycker ni själva om begreppets relevans? Social kompetens – är det något som ni anser är viktigt?</p>
<p>Margareta:  Jovisst är det viktigt.</p>
<p>Monika:  Det står ju i alla annonser i dag, så att man är ju dum om man inte tar till sig begreppet. Det är ju det som arbetsgivarna frågar om. Social kompetens kan ju vara så mycket, man pratar om anställningsbarhet, och så. I dag när jobben är färre och de som söker fler, då gäller det ju att ha den här biten. För är du inte anställningsbar på minsta sätt, eller har social kompetens, då tillhör du ju de här som är sist i kön, nästan.</p>
<p>Här kopplas den sociala kompetensen till egenskapen ”anställningsbarhet”. Att vara ”anställningsbar” är en benämning på dem som räknas in i kategori 11, dvs. de sökande som enligt förmedlingspersonalens bedömning inte har behov av att delta i utbildning eller åtgärd, utan som med en gång kan ställas till arbetsmarknadens förfogande (Bergeskog, 1998; Mäkitalo & Säljö, 2002). Den sociala kompetensen, att ha en uppsättning goda personliga egenskaper, framställs som ett av kriterierna för den kategori av sökande som anses vara ”färdiga” för arbetsmarknaden. Det kan tolkas som en bekräftelse på att arbetsmarknadens krav på informella kvalifikationer i princip tillerkänns lika stor vikt som deras krav på formella kvalifikationer. Samtidigt framställs företagens önskemål som nästintill ovillkorliga: ingen social kompetens, ingen anställningsbarhet, ingen anställning.</p>
<p>Men många förmedlare uttryckte som sagt en ambivalent inställning till arbetsgivarnas krav på informella kvalifikationer. Man tyckte att det självklara och ovedersägliga i termen ”social kompetens” låg nära det meningslösa: ”det är ett modeord, men det beskrivs sällan”. Vagheten implicerade också innehållsmässig elasticitet: ”det kan betyda lite av varje”. Att lyfta fram denna vaghet var inte enbart ett sätt att markera en kritisk distans mot talet om social kompetens. Vissa intervjupersoner påpekade också att böjligheten möjliggjorde en strategisk användning av kravet på social kompetens, som mycket väl kunde bli etniskt diskriminerande. Det framkommer t.ex. i följande intervjusekvens.</p>
<p>Svetlana:  Det beror på vad du menar med social (kompetens). Jag har ju haft arbetsgivare som har sagt att man inte vill ta emot invandrare, det var alltså i ett dataföretag, man ville inte ta emot invandrare på grund av att… han sa att det inte skulle funka i och med att de spelar golf en gång i månaden, eller om det var någon gång i veckan.</p>
<p>Fredrik: Företaget alltså?</p>
<p>Svetlana: Ja, precis och det funkar ju inte alls, för invandrare visste ju inte vad golf är. Och sen var det, detta med bastun. ((Ändrat tonläge och intonation:)) ’Ja, men det går ju inte’.</p>
<p>Fredrik:  Vadå, att de inte kan sitta nakna, eller?</p>
<p>Svetlana:  Nej, nej, nej, ((ändrat tonläge och intonation:)) ’en invandrare kan inte sånt där’, och ’det skulle förstöra stämningen på arbetsplatsen’. Högutbildade människor som sitter och pratar så där. Det är så himla knäppt ((skratt)).</p>
<p>I det anförda talet ändrade Svetlana tonfall och intonation och markerade en ironi som det inte gick att ta miste på. Kritiken mot arbetsgivarens krav var uppenbar, och den träffar såväl oviljan mot att anställa sökande i kategorin ”invandrare”, som kravet på att denne bör kunna spela golf eller tycka om att bada bastu. Här beskrivs arbetsgivarnas krav på informella kvalifikationer som orimliga. De glider över i krav på social konformitet som är oskäliga och utesluter personer i kategorin ”invandrare”. Flera andra intervjupersoner sade sig ha haft liknande erfarenheter, det vill säga att arbetsgivare ibland ”gömde sig” bakom tydligt artikulerade krav på social kompetens och andra informella kvalifikationer, när de inte ville ha sökande med utländsk bakgrund. Men även utan koppling till frågan om etnisk diskriminering framställdes ibland arbetsgivarnas krav på social kompetens som orimliga. Att begära av en sökande att han eller hon måste ”funka lika bra vid kaffebordet som vid skrivbordet” var t.ex. en hållning som kritiserades. På ett liknande sätt ifrågasattes önskemålet på att unga kvinnor skulle vara söta eller attraktiva. Det var inte heller ett rimligt informellt ”kvalifikationskrav”. Intervjupersonerna tycker uppenbarligen att kraven på social kompetens kan dels ha en löjeväckande dimension och dels en problematisk och orättfärdigt exkluderande konsekvens.</p>
<p>Vi kan se en skiljelinje ovan: vissa krav på social kompetens anses vara godtagbara, andra inte. Intervjupersonernas bild av vad eller vilka som artikulerade de rimliga respektive de orimliga kraven skiljer sig åt. De rimliga kraven på social kompetens framställdes som befogade av två olika anledningar: dels därför att den sociala kompetensen i en mening var självklar och beskrevs med hänvisning till definitionsmässigt mycket positivt värderade personliga egenskaper, och dels därför att det var en mer eller mindre logisk följd av arbetslivets utformning. På så vis framställs kraven som en naturlig respons på sakernas till stånd. Samtidig är påpekanden som ”man är ju dum om man inte tar till sig begreppet, det är ju det arbetsgivarna frågar om” (se ovan) en indikation på vilken grupp som har tolkningsföreträde. Vad gäller de föregivet orimliga  kraven, så beskrevs de betydligt oftare, om än inte alltid, med hänvisning till den person som artikulerade dem; de var snarare resultatet av en specifik – men inte benämnd – persons irrationella överdrift.</p>
<p>Oavsett ambivalensen kring termen ”social kompetens”, och vissa arbetsgivares sätt att tolka densamma, är det uppenbart att frågan om godtagbarhet eller informella kvalifikationer låg högt upp på de intervjuade arbetsförmedlarnas agenda. Detta var förmodligen inte en tillfällighet. Fokuseringen på informella kvalifikationer var vanligtvis etablerad på intervjupersonernas respektive förmedlingskontor. På det kontor som vägledaren Susanne arbetade var t.ex. undervisning om arbetslivets implicita sociala koder redan en integrerad del av åtgärderna för arbetslösa som invandrat:</p>
<p>Susanne:  Ja, jag kan tycka att det är viktigt att veta vad det är för spelregler som egentligen gäller på arbetsmarknaden. Det finns en massa osynliga regler som vi svenskar vet om, men som de som inte kommer härifrån inte vet om. /…/ Just på de här datorteken som jag är ute på, där jobbar man väldigt mycket kring det här med uppförande över huvud taget eller, ja, om man kallar det för social kompetens. Att man lär sig … kring det här med att man bara inte går iväg mitt under en föreläsning, eller så där, bara för att man ska följa med frun och handla skor, eller nåt sånt där, eller att någon ska gifta sig i släkten.</p>
<p>Undervisningen i jobbklubbarna och datorteken var ofta inriktad på att lära deltagarna hur man söker arbete. Man lärde ut hur en genomarbetad och korrekt platsansökan bör se ut: vilka formuleringar och artighetsfraser som är lämpliga, hur ord stavas, hur den sökande bör beskriva sig själv och motivera varför han eller hon anser sig själv vara kvalificerad samt hur man åstadkommer ett snyggt dokument i ett ordbehandlingsprogram. Till undervisningen hörde också kunskaper om hur den arbetslöse bör agera vid en anställningsintervju, och ibland även vad man bör eller inte bör göra i arbetslivet – det som i citatet ovan kallas arbetslivets ”osynliga regler”. Åtgärderna hade här en inkluderande dimension – att hjälpa arbetslösa in i arbetslivet, men också att (re)socialisera de sökande till detta arbetslivs sociala mönster. Intervjupersonerna ställde sig bakom strävan att producera ”social kompetens” och betonade vikten av att ha ett socialiserande moment i floran av arbetsmarknadsåtgärder. Det förefaller därmed rimligt att hävda att fokuseringen på ”social kompetens”, godtagbarhet och kännedom om arbetslivets informella sociala regler är institutionaliserad – den ingår som en del i den statliga arbetsmarknadspolitiken. Uppgiften att (re)socialisera arbetskraften tillhör arbetsförmedlingens arbetsuppgifter, vid sidan av själva förmedlings- och vägledningsarbetet. TPF FPT  Därtill kommer att det platsorienterade arbetssättet, som är etablerat på de svenska arbetsförmedlingskontoren i sig bidrar till att arbetslösas förhållningssätt till de ovannämnda reglerna hamnar högt upp på tjänstemännens yrkesmässiga agenda (Hertzberg, 2003: 86ff). De intervjuade arbetsförmedlarna befann sig uppenbarligen under diskursivt inflytande från såväl arbetsgivare som de högre instanser inom arbetsmarknadsverket som hade ansvar för utformningen av de utbudspåverkande arbetsmarknadsåtgärderna.</p>
<h2>Pragmatism, likhet, skillnad och kultur</h2>
<p>Ovan har vi kunnat se hur förmedlarna förhöll sig till de krav på godtagbarhet och social kompetens som olika aktörer på arbetsmarkanden ställer på arbetslösa och hur dessa krav – enligt deras egen erfarenhet – kan vara direkt eller indirekt diskriminerande. I det följande kommer jag beskriva hur de intervjuade diskuterade ungdomars förmåga att svara på denna efterfråga i relation till tillhörighet, invandrarskap och kultur. Denna redogörelse tar sin utgångspunkt i frågan om hur de intervjuade positionerar sig gentemot imperativen som följer av arbetsmarknadens efterfråga på social kompetens eller godtagbarhet, och hur denna positionering aktualiserar frågor om tillhörighet, identitet, aktörskap och invandrarskap.</p>
<p>En del intervjupersoner ansåg att ungdomar i kategorin ”invandrare” ibland hade sämre kunskaper om arbetslivets underförstådda sociala regler. Kunskapsbristerna avsåg flera olika slags regler, t.ex. hur man hälsar på okända människor – att ta i hand och hälsa på ett artigt sätt – eller passa tiden och komma till möten vid rätt tidpunkt. Bristen ansågs vara problematisk därför att intervjupersonerna befarade att ungdomarna inte visste hur de skulle agera i en anställningsintervju när de mötte en arbetsgivare. Vi kan därmed säga att problemformuleringen var pragmatiskt  motiverad; vissa beteenden och egenskaper ansågs vara problematiska därför att de försvårar inträdet i arbetslivet. De intervjuade befarade att ungdomarna skulle agera på ett sätt som inte uppfattades som korrekt när de träffade en rekryteringsansvarig och att de därmed skulle begränsa sina chanser att få arbete. ”Känner man inte till de värderingar som är vanliga i det svenska arbetslivet, kan det vara svårare att få arbete”, påpekade Erik, när vi samtalade om just de implicita normer och värderingar som styr den sociala interaktionen på olika arbetsplatser. Han gissade att detta hinder var mindre påtagligt för ungdomar som inte hade invandrat själva utan var födda i Sverige, och var mer bekanta med ”värderingar och etik, osynliga saker som ändå finns i vår kultur”.</p>
<p>I andra fall var den problemfokuserande hållningen inte enbart pragmatiskt motiverad. Om en ung kvinna eller man med invandrarbakgrund inte hälsade på rätt sätt, eller i övrigt agerade på rätt sätt när han eller hon mötte en arbetsgivare, uppfattades det i vissa fall inte enbart som ett hinder för deras inträde i arbetslivet. Normbrottet i fråga hade då ytterligare en betydelse för intervjupersonen. Det bröt uppenbarligen mot hans eller hennes egna värderingar och känsla för lämpligt beteende, inte enbart arbetsgivarens. Detta sätt att beskriva och bedöma en sökandes sätt att agera uttryckte till exempel Karin.</p>
<p>Karin:  Nä, men jag tror faktiskt att det (social kompetens) är, och att det blir, jätteviktigt. Och jag vet en massa alltså, jag vet hur man får ett jobb, och jag vet hur vi är, och vad vi förväntar oss. Det där är ju svårt, tänk bara på kroppsspråket. /…/ Man kan i viss mån träna det. Jag har varit med invandrare och följt med ut till arbetsgivare, (som representant) för oss (på arbetsförmedlingen), då. Då vill ju jag att jag kan hålla mig lite i bakgrunden, och att den här killen då frågar lite om jobbet, och hälsar och tar i hand, tittar i ögonen, och inte som en del gör, så här ((intervjupersonen tittar demonstrativt bort, för att illustrera)), vänder sig bort och tittar någon annanstans. Då är det till slut bara jag som står och pratar, bara därför att det i deras kultur är jätteoartigt att se varandra i ögonen, eller att han som söker jobb inte skulle drömma om att ta i hand, eller att man inte vill verka för nyfiken ((skratt)), såna där grejer… jag vet inte, det var många år sen det hände mig första gången. Jag var jättearg på den här personen när vi gick hem: ”här har jag åkt med dig, och du är fullständigt ointresserad, och det var jättepinsamt att vara med dig, här har man gått och frågat”, och han hade gjort sitt bästa då, som han trodde. Ja, han visste ju inte alls hur det var här, och sånt där, det är ju viktigt, det borde man ju ha mer om.</p>
<p>Det är tydligt att Karin själv tycker att den sökandes agerande var mer eller mindre olämpligt; det var inte alls rätt sätt att bemöta en potentiell arbetsgivare. Hon beskrev hur irriterad hon var efter mötet; det var ”jättepinsamt” att den sökande föreföll vara ”fullständigt ointresserad” av arbetsplatsen där han sökte arbete. Den sökande bröt uppenbarligen inte enbart mot arbetslivets implicita sociala koder utan även mot Karins egna. De pragmatiska motiven hamnade i bakgrunden och här är det uppenbarligen något annat än arbetsmarknadens efterfråga som motiverar problemformuleringen.</p>
<p>I citatet följer också en idé om hur det problem som pekas ut ska lösas. Karin framhöll behovet av undervisning om arbetslivets sociala koder: ”det är ju jätteviktigt, det borde man ha mer om”. Det föregivet felaktiga sättet att agera på kan läras bort – det är en kunskapsbrist. På förmedlingskontoret där Karin arbetade hade man också projektanställt en skådespelerska på halvtid, som bland annat skulle hjälpa till i undervisningen om hur man agerar i mötet med arbetsgivare, dvs. om arbetslivets implicita sociala normer. Men förutom att vara en kunskapsbrist var den sökandes agerande, enligt Karin, också kulturellt format. Kulturbegreppet erbjuder en förklaring till det avvikande beteendet och det som i relation till det svenska arbetslivets normer är en kunskapsbrist. Den sökande gjorde som han gjorde därför att det är rätt och riktigt i den grupp han tillhör: ”i deras kultur är det jätteoartigt att se varandra i ögonen”. Oviljan att ta i hand eller inte verka för nyfiken antogs ha samma orsak. Det som såg ut som en icke godtagbar brist på intresse var kulturellt motiverat. På så sätt får beteendet en ny innebörd, det är inte längre en anomali, utan en del av ett socialt sanktionerat sätt att bemöta andra människor. Termen ”kultur” blir en sammanfattning för ett kollektivt anammande av en regel som styr den sociala interaktionen. Genom att relateras till en grupps sociala system får avvikelsen en viss logik, den sökandes beteende blir så att säga ”läsbart”. Läsbarheten till trots, är det kulturella drag som omnämns negativt värderat: det anses inte vara funktionellt på den svenska arbetsmarknaden. De normer som är sanktionerade i ”deras kultur” går således på tvärs med det agerande som intervjupersonen anser vara lämpligt när en sökande möter en arbetsgivare. Därför uttrycks ett krav på anpassning.</p>
<p>Andra intervjupersoner såg en liknande koppling mellan hur ungdomar med invandrarbakgrund agerar i arbetslivet och den kultur som de förmodades tillhöra. Följande citat, som kommer från intervjun med Anna, ger ett annat exempel på hur intervjupersonerna föreställde sig denna relation.</p>
<p>Fredrik:  Anser du att man på andra håll i samhället, till exempel i skolan eller hos sociala myndigheter, kan bidra med åtgärder för att förhindra eller förebygga en negativ utveckling så att säga, (det vill säga en) ökad arbetslöshet hos ungdomar generellt, men kanske bland ungdomar med invandrarbakgrund i synnerhet, eller är det huvudsakligen en arbetsmarknadspolitisk fråga, som berör arbetsförmedlingen?</p>
<p>Anna:  Nej, det kan det inte vara. Det kan inte bara vara en arbetsmarknadspolitisk fråga, utan det måste ju vara från andra håll, naturligtvis. Vad jag tror att vi är lite rädda för, det är det här med att överföra den svenska kulturen till våra invandrare, och det är lite dumt, därför att våra invandrare, de håller gärna strängt på sin egen kultur. Och jag tror att de egentligen hemskt gärna skulle vilja veta vad vi står för. Men vi vågar inte alltid tala om det. Därför att då blir vi klassade som rasister eller invandrarfientliga eller något sånt där. Men det är inte det som det handlar om, utan det är det jag menar, det måste finnas i hela samhället, i skolan, på socialen också. Att man likaväl som vi uppfostrar våra barn, så är ju våra invandrare så att säga barn i vår kultur, dom måste ju få reda på vilka konstiga mönster vi har, javisst. Så att det kan ju inte bara vara här som man gör det då, utan det måste vara generellt faktiskt, och det har jag ingen uppfattning om hur det går till, om jag ska vara ärlig, det vet jag inte.</p>
<p>Fredrik:  Var det något speciellt du tänkte på?</p>
<p>Anna:  Vi svenskar är ju nästan löjliga på det sättet att vi alltid ska passa tider. Vi är så hemskt noga med att passa tider (skratt). Vi är nästan ensamma om det, men det är väldigt praktiskt, och vi är såna. Om du ska till en anställningsintervju klockan ett, så får du för sjutton se till att du är där klockan ett också, och inte komma klockan fyra eller nästa dag, om det är någonting sånt. Jag tycker att det vore förfärligt att om jag inte talar om det för en person, och påpeka att ”missa inte det”, och jag har grupper här med ungdomar varannan vecka, med nya arbetssökande. Då har jag en fast tid. Och det är väldigt svårt att få dom här invandrarna att begripa att halv två är halv två och inte kvart i två, för då har jag stängt dörren, för jag har inte tid att släppa in någon efter halv två. Och det gick ju bra, nästa gång var de här fem i (skratt). Så det är en detalj, alltså.</p>
<p>Liksom i det ovan angivna citatet från intervjun med Karin är en av premisserna för det resonemang som förs i denna sekvens en tydlig åtskillnad mellan ”vi” och ”dom”, svenskar och invandrare, liksom mellan storheterna ”svensk kultur” och ”invandrarnas kultur”. Den skillnad som nämns i frågan hamnar i förgrunden, görs kulturell och får en tydligt normativ dimension. Svenskar passar tiden på ett sätt, och personer i kategorin ”invandrare” på ett annat, och skillnaden har med kultur att göra. Benägenheten att passa tiden på ett punktligt sätt blir en del av en svensk, nationell kultur. Intervjupersonen var dock en smula ambivalent gentemot den svenska kulturen. De kulturspecifika kraven på exakt punktlighet framställs som smått löjliga. Å andra sidan tillade hon att det svenska sättet att passa tiden är praktiskt, oavsett den kulturella relativiteten. Samtidigt uttrycks ett krav på ensidig anpassning: ”de Andra” bör ta till sig det svenska. Det är lika självklart som att en arbetslös sökande måste vara tillgänglig exakt vid den tidpunkt man har kommit överens om, annars kan han eller hon inte förvänta sig att få komma in på kontoret.</p>
<p>Överföringen av kunskaper om det svenska likställs med föräldrars uppfostran av barn. Familjen blir en metafor för relationen mellan infödd majoritet och invandrad minoritet: ”våra invandrare [är ju] barn i vår kultur”. Med denna metaforik naturaliseras anpassningen – integrationen eller assimilationen – än mer. ”De Andras” anammande av den föregivet enhetliga svenska kulturen, och de beteenden den omfattar, framställs som en inlärningsprocess lika befogad och naturlig som föräldrars uppfostran av sina barn. Med familjemetaforiken tillkommer en ny meningsdimension i beskrivningen av relationen mellan ”vi” och ”de Andra”. Svenskarnas auktoritet över kategorin ”invandrare” blir ett faktum som förklarar sig självt. Att beskriva och behandla vuxna som barn förstås vanligen som nedsättande. Metaforiken antyder att svenskars</p>
<p>TPF FPT rätt och plikt att ange normer och korrigera avvikelser är lika självklar som förälderns rätt att uppfostra och tillrättavisa.</p>
<p>Det var fler intervjupersoner än de ovan citerade som beskrev denna kausala länk mellan kultur, grupp- eller kategoritillhörighet och hur människor agerar i arbetslivet. Gun, en platsförmedlare som arbetade i en förortskommun i södra Storstockholm, ansåg att det här med att ”söka jobb är ju kulturellt betingat, definitivt” och ”en fråga om vilken bakgrund du har”. Diskussionen om ”kulturell betingning” hade sin upprinnelse i att hon beskrev hur en grupp sökande som hon hade haft i en jobbklubb hade bristande kunskaper om hur man tar kontakt med arbetsgivare. Skolan undervisar inte om sådana saker, och när inte heller föräldrarna lär ut det så är bristen ett faktum, påpekade hon. Det var således familjbakgrunden eller den sociala bakgrunden som pekades ut i första hand. Gun antog att även föräldrarna hade dåliga kunskaper om hur man bör hälsa i det svenska arbetslivet. I förlängningen ledde detta till att de ungdomar som det var fråga om sällan lyckades i sina försök att få arbete. Konsekvensen blev att ”väldigt många” gav upp i sökandet efter arbete, eftersom de trodde att det ändå inte gav något resultat.</p>
<p>Ungdomarnas bristande kunskaper förklarades delvis med att inte heller föräldrarna känner till arbetslivets informella sociala regler, och kan således inte föra över kunskaper om dessa till sina barn. Bristen framstår därmed som en följd av föräldragenerationens marginella position på arbetsmarknaden. Men Gun framhöll också att hon betraktade kunskapsbristen som en aspekt av den kulturella betingningen. Hon gav fler exempel på vad denna betingning kan medföra, t.ex. hur en del personer hälsar, eller snarare låter bli att hälsa, på ett sätt som avviker: ”hur är det när man inte hälsar, utan bara slår sig ner, och liksom ’här är jag’? Det avgör ju faktiskt självklart hur vi möts.” Det avvikande sättet att hälsa, vilket kan uppfattas negativt av arbetsgivarna, antas vara kulturellt härlett. Den ”kulturella betingningen” är beskriven som ett problem. De som inte hälsar i enlighet med den dominerande sociala koden löper, enligt Gun, en risk att bli utan arbete. Hon gjorde ingen skillnad mellan sina egna åsikter och arbetsmarknadens krav på den punkten.</p>
<p>Kulturbegreppets användningsområde är, i det här sammanhanget, i första hand att förklara avvikelser och olämpligheter. Kultur förklarar avvikande beteenden: de sökande agerar på de sätt de gör därför att det är rätt och riktigt i den grupp de tillhör. Icke godtagbara avvikelser får en mening, de kan förstås mot bakgrund av en annan grupps sociala tillvaro. Sammanlänkningen av ickesvensk kultur och föregivet problematiska beteende- och tankemönster förekom ofta i det intervjumaterial som denna undersökning bygger på. Det förekommer ett trettiotal längre resonemang, där ordet ”kultur” är ett centralt begrepp och i över tjugo av dessa är det negativt värderade företeelser som kommenteras, och ”det kulturella” värderades aldrig  positivt i sig. Det kulturbegrepp som intervjupersonerna använder är huvudsakligen ”etniskt”. Det är, så vitt jag kan se, huvudsakligen etniska (och nationella) gruppens förmåga att forma människors värderingar och attityder, och på så vis även motivera handlande, som nämns. Inflytandet från andra kulturformande sociala arenor eller sfärer omtalas i betydligt mindre utsträckning, om det över huvud taget diskuteras. Det sätts mer eller mindre likhetstecken mellan kulturbärande kollektiv och etnisk grupp. Intervjupersonernas framställning av aktörskapet hos ungdomar i kategorin ”invandrare” implicerar att deras handlande till stor del är en produkt av kollektiva normer och värderingar. Dessa handlingsgenererande regler förefaller till stor del formas och reproduceras i de etniska grupper som de tillhör. Detta mönster återkom även när de intervjuade omtalade andra möjliga förklaringar till varför ungdomarna i fråga kunde ha större svårigheter än andra i samma ålder med att få fotfäste på arbetsmarknaden.</p>
<h2>Kön och språk</h2>
<p>Frågan om informella kvalifikationer och social kompetens var inte den enda frågan på dagordningen när arbetsförmedlarna intervjuades. Andra företeelser och faktorer i ungdomarnas tillvaro pekades ut som möjliga förklaringar till deras relativa underläge på arbetsmarknaden. Till dessa företeelser hörde ungdomarnas normer och värderingar kring vad som är eller bör vara kvinnligt respektive manligt, deras kunskaper i det svenska språket, svårigheter som följde av föräldragenerationens relativt dåliga position på arbetsmarknaden samt förekomsten av en etnisk diskriminering på arbetsmarknaden. I det följande kommer jag att kort diskutera de två förstnämnda av dessa punkter, och liksom i det förra avsnittet kommer jag att uppehålla mig vid hur de intervjuade förmedlarna förklarade ungdomarnas agerande på arbetsmarknaden med hänvisning till etnicitet och kultur.</p>
<p>Sättet att se på manligt och kvinnligt i vissa icke-svenska grupper uppfattades av förmedlarna som problematiskt av två skäl: dels förhindrade det möjligheterna för kvinnorna i dessa grupper att söka de arbeten som förmedlingen anvisade dem, och dels ansåg man att dessa synsätt begränsade kvinnornas rörelsefrihet på ett icke godtagbart sätt. Det var oftast frågan om hur unga kvinnor i kategorin ”invandrare” sökte arbete som var ”ingången” till diskussionen kring icke-svenska genusordningar. En del intervjupersoner ansåg att vissa kvinnor i denna kategori hade ett för snävt urval när de sökte arbete. De sökte inte alltid de arbeten som de, givet deras yrkesmässiga inriktning, borde söka. De undvek arbetsplatser där det krävdes att man arbetade kvällar och helger, eller arbeten som låg långt bort från hemmet. De ville inte jobba kväll därför att deras män inte tillät dem att göra det och för att männen inte kunde tänka sig att passa barnen. Denna ofrihet beskrevs som ett ”kulturellt hinder” och den kultur som skapar detta hinder är direkt relaterad till de unga kvinnornas etniska grupptillhörighet. Kulturbegreppet blev en slags sammanfattning för det som antas vara orsaken till att vissa unga kvinnor med invandrarbakgrund har svårt att komma ut i arbetslivet.</p>
<p>Det var inte alltid den icke-svenske mannen som ansågs vara huvudaktören i detta handlingsbegränsande spel. En del intervjupersoner beskrev hur de unga kvinnornas själva agerade på ett – ur förmedlarperspektiv – problematiskt sätt. En intervjuperson beskrev t.ex. hur en del unga kvinnor hyser en kulturellt bestämd motvilja till att studera och därför väljer bort gymnasiet, vilket får stora konsekvenser för dem. De begränsar sin egen handlingsfrihet, då de själva tycker att det är viktigare att gifta sig än att studera vidare. Och således försätter de sig i en svår situation, eftersom de hamnar i den grupp som har de största svårigheterna att komma in på arbetsmarknaden. Att en del unga muslimska kvinnor döljer delar av håret och ibland även ansiktet med en sjal rubbade också uppdelningen mellan beklagansvärda kvinnor och klandervärda män. Bruket av slöja – en s.k. hijab  – sågs i första hand inte som en följd av fäders eller makars krav, utan snarare som en följd av de unga kvinnornas egen vilja.</p>
<p>De intervjuade hade en kluven hållning gentemot denna vilja. Man var enig om att unga kvinnor i hijab hade svårare än de flesta på arbetsmarknaden och att en stor del av svårigheterna berodde på att arbetsgivare inte ville anställa personer klädda på detta sätt. Man trodde att arbetsgivarna hade negativa fördomar gentemot kvinnor i hijab, vilket gjorde det svårare för dem att få jobb. Oviljan att anställa hijabklädda kvinnor betraktades som orättmätigt – men därmed var inte allt sagt i saken. En intervjuperson ansåg t.ex. att de unga kvinnor som insisterade på att bära detta plagg hade orealistiska sökmönster. De borde själva ta konsekvensen av att deras sätt att klä sig minskade deras möjligheter i arbetslivet. Det blir således, enligt logiken i detta resonemang, upp till dessa unga kvinnor själva att ändra på sig, om omständigheterna ska bli bättre: om de tar av sig slöjan kan de få vilket arbete som helst. Därmed framstår unga kvinnors vilja att klä sig i hijab som problemets kärna, snarare än arbetsgivarens motvilja att anställa dem.</p>
<p>Ifrågasättandet motiverades på två sätt. Dels antog man att de unga kvinnornas möjligheter att få ett arbete minskade om de klädde sig som de gjorde. Viljan till anpassning var i så måtto pragmatiskt motiverad. Dels motiverades ifrågasättandet med hänvisning till att vi bor i Sverige och ”lever med den svenska kulturen”. Men ibland var viljan att ifrågasätta och kritisera inte enbart pragmatisk. När de intervjuade arbetsförmedlarna diskuterade andra gruppers ideal och normer kopplade till manligt och kvinnligt, uttryckte de krav eller önskemål som inte enbart hade att göra med de som arbetsförmedlingen ställer på de sökande. Man önskade också en mer allmän ”anpassning” till de normer och värderingar som dominerade i det svenska samhället. På den här punkten beskrev man ofta en specifikt svensk genuspraktik, som dessutom låg förhållandevis långt fram i den självpresentation som beskriver svensk etnicitet.</p>
<p>Förhållandet mellan frihet och ofrihet var en av de viktigare frågorna när intervjupersonerna diskuterade svenskars och olika invandrade gruppers sätt att hantera genusrelationer. I kontrast till ”de Andras” handlingsbegränsande genusordningar framställdes en bild av en svensk kulturell genusordning. Denna ordning beskrevs som mer fri. Här, i Sverige, får kvinnor agera utifrån sitt eget huvud, de behöver inte bara följa ”konventionen eller traditionen”. Till den svenska kulturens egenskaper hör att kvinnor får agera mer fritt i relation till konvention och tradition och det handlande som följer på denna svenskhet är mer genomtänkt och viljemässigt. De andra kulturerna antas däremot ha en lägre grad av handlingsfrihet, där kulturen medför en frånvaro av frihet och en lägre grad av eftertanke. Av den anledningen utgör den svenska kulturen en lockelse för kvinnor i kategorin ”invandrare”, antog intervjupersonen, men de invandrade männen är inte lika positivt inställda. Dessa upplever kvinnors frihet som ett hot.</p>
<p>När man diskuterade vilka yrken som ungdomar med invandrarbakgrund söker, återkom tanken att icke-svenska kulturer var mer traditionsstyrda och ofria. Enligt intervjupersonerna sökte unga män respektive kvinnor med invandrarbakgrund helt olika jobb. De unga männen ville arbeta i restaurangbranschen eller andra arbeten i den privata servicesektorn, eller som taxichaufförer och bilmekaniker. De unga kvinnorna sökte huvudsakligen arbeten som kassabiträden, t.ex. i kläd- eller kosmetikabutiker, eller som receptionister och kontorspersonal, t.ex. på resebyråer. Intervjupersonerna beskrev två förhållandevis distinkta olika sökmönster. Kvinnor sökte vissa arbeten, män sökte andra. Denna skillnad mellan kvinnors och mäns sökmönster antogs vara tydligare än hos andra ungdomar. Relationen mellan genus och etnicitet framhölls tydligt.</p>
<p>Svenskheten antogs vara jämställd och på ett spegelvänt sätt markerades ofta jämställdheten såsom svensk. Både de svenska och de icke-svenska genuspraktikerna beskrivs som kulturellt bestämda; och det kulturbegrepp som används i sammanhanget ger prioritet åt nationen eller den etniska gruppen. De lokala, regionala och transnationella sociala sfärernas förblev – liksom i det tidigare avsnittet – okommenterade. Samtidigt förstärks en tendens som vi kunde se i det förra avsnittet, nämligen att intervjupersonerna definierade en uppsättning tanke- och handlingsmönster som specifikt svenska och gjorde dem till en del av en svensk ”självpresentation”. Vad som är än mer tydligt är att det svenska beskrivs som dels rationellt och rimligt i relation till arbetsmarknadens krav, och dels att ”det svenska sättet” får karaktären av ett ideal, ett sätt att vara eller handla som är mer riktigt i moraliskt avseende. Och intervjupersonerna uttryckte, antingen implicit eller explicit, att de som inte har anammat det svenska sättet och den svenska jämställdheten bör göra det, delvis för att underlätta inträdet i arbetslivet och delvis just därför att det svenska är det korrekta.</p>
<p>När de intervjuade platsförmedlarna och vägledarna beskrev och förklarade de hinder och möjligheter som ungdomar i kategorin ”invandrare” mötte fäste de även stor vikt vid deras sätt att tala svenska. Just de personer som hade svårt att förstå och göra sig förstådda på svenska ansågs var de som hade de största svårigheterna att få jobb och fotfäste på arbetsmarknaden. Kunskapsbristerna ansågs ha blivit så mycket mer betydelsefulla eftersom kraven hade ökat under 1990-talet, i och med den organisatoriska omvandlingen av arbetslivet och den stigande arbetslösheten. Numera krävde arbetsgivarna inte enbart en ”bra svenska”, de krävde ofta en ”perfekt svenska”. Det fanns, grovt räknat, två olika förhållningssätt till dessa krav på en ”bra” eller ”perfekt” svenska: ett accepterande och ett kritiskt ifrågasättande. Det accepterande förhållningssättet, som vi såg ett exempel på i citatet ovan, dominerade. Arbetsgivarnas krav beskrevs där som rimliga och rationella, utifrån de vitt skilda krav på kommunikation och förståelse som olika yrken krävde. Arbetslivets behov av en problemfri kommunikation framträdde som rättesnöre mot vilken avvikelse och felaktigheten avtecknade sig. På samma sätt som de informella kvalifikationerna och den sociala kompetensen framställdes kraven på en ”bra svenska” som skäliga.</p>
<p>Men framhållandet av språkkunskapernas betydelse var tydligtvis inte bara en följd av påverkan från arbetsgivarna. Denna påverkan kom även från den egna organisationen och det sätt att kategorisera som varit institutionaliserat i och genom den arbetsförmedlande verksamheten. Tidigare forskning har påpekat att den byråkratiska konstruktionen av den arbetssökande som klient medför att dennes språkliga förmåga uppmärksammas, bedöms och kommenteras (Franzén, 1997; Mäkitalo, 2002). Detta förekom även vid de förmedlingar som våra intervjupersoner arbetade vid. Inte minst medförde arbetsmarknadsåtgärderna att de sökandes förmåga att kommunicera uppmärksammades och bedömdes, och då inte enbart i relation till grammatiska kunskapskriterier, utan även till de mer situationella och genremässiga språkkrav som skriftliga eller muntliga självpresentationer ställde. Åtgärdernas betydelse för inlärningen av ”bra” eller ”perfekt” svenska framhölls genomgående. Icke desto mindre uttrycktes också en kritik mot arbetsgivarnas krav på svenskkunskaper. Ett flertal intervjupersoner ansåg att de krav på ”perfekt svenska i tal och skrift” som t.ex. uttrycktes i vissa platsannonser kunde förstås som exempel på förtäckt etnisk eller rasistisk diskriminering. Kraven var för högt ställda och illegitima. När denna dolda diskriminerande avsikt lyftes fram förflyttades problemformuleringarnas fokus från de arbetslösa ungdomarna till de rekryteringsansvariga. Arbetslöshetens orsak förläggs till strukturen snarare än individen.</p>
<p>Frågan om hur tillhörighet formar aktörskap diskuterades inte lika ofta som i de två föregående fallen. Etnicitetens och kulturens eventuella påverkan på ungdomarna berördes mer sällan, dock indirekt när de intervjuade lade fram sin egen förklaring till varför vissa ungdomar i kategorin ”invandrare” hade svårigheter med att lära sig den svenska som efterfrågades på arbetsmarknaden, men inte andra. En relativt vanlig förklaring till de bristande språkkunskaperna var t.ex. att många ungdomar växte upp i en etniskt segregerad miljö med få svensktalande. En del intervjupersoner hävdade också att vissa etniska grupper var särskilt utsatta i detta avseende. Det rörde sig huvudsakligen om grupper med hög arbetslöshetsfrekvens, i vilka man ansåg att det fanns gott om personer som hade svårt att kommunicera på svenska. Vissa etniska grupper pekades ut som specifikt problematiska: de beskrevs som ”icke kommunicerbara”, nästan uteslutande utan arbete och ”kulturellt avlägsna” (Hertzberg, 2003: 168ff). Språksvårigheterna knöts till den etniska gruppens internt definierade gemenskap och framstod indirekt som en kollektiv egenskap. Denna egenskap kan förstås som en konsekvens av den etniska kulturens praktiker och bekräftas av den mycket marginaliserade positionen på arbetsmarknaden. Till denna problembeskrivning hörde, i en del fall, ett antagande om att vissa grupper inte ”släpper in den svenska kulturen” i sina liv (Hertzberg, 2003: 172f). Med denna formulering framstod utanförskapet mer eller mindre som ett medvetet val. Möjligheten att träda in i arbetslivet på samma villkor som andra, liksom färdigheten att tala en svenska som accepteras av majoritetsbefolkningen, ligger endast på en viljeakts avstånd. Problemet med marginalisering på arbetsmarknaden görs till en personlig angelägenhet. Men det är inte enbart språkets betydelse för inträdet i arbetslivet som ställs i förgrunden, utan även kulturens. Kravet på anpassning formuleras så att ”de Andra” måste anamma den föregivet enhetliga svenska kulturen. Om det sker en anpassning till denna nationella eller etniska kultur blir det lättare att komma in i arbetslivet. Samtidigt framställs ”de Andras” kultur indirekt som en brist och ett hinder på vägen till etablering i det svenska samhället.</p>
<h2>Avslutande diskussion: kvalifikationer, kompetens och kultur</h2>
<p>I artikelns inledning påpekade jag att de arbetsförmedlare som intervjuades i denna studie pendlade mellan förklaringar som tog fasta på individuella egenskaper, grupp- eller kategoritillhörighet, social position och arbetsgivares agerande när de diskuterade hur situationen på arbetsmarknaden ter sig för ungdomar i kategorin ”invandrare”. Förklaringsmodellerna innehöll vanligtvis någon slags idé om hur växelverkan mellan individ och struktur i ett samhälle ser ut och hur människors aktörskap formas i samspel med det omgivande samhället. Ovan har vi kunnat se hur de intervjuade föreställde sig hur invandrarskap och icke-svensk etnicitet formar unga människors agerande i arbetslivet. Vare sig ungdomarna i fråga handlar stick i stäv med det svenska arbetslivets informella sociala koder, stormar in på förmedlarnas tjänsterum utan att knacka, sätter sig ner utan att hälsa, hindrar sina unga fruar från att söka de arbeten de (ur ett förmedlarperspektiv) borde, gifter sig för tidigt, klär sig i slöja är detta ett uttryck för deras kultur.</p>
<p>Det kulturbegrepp som förekommer i det här sammanhanget är ”etniskt”. Med det menar jag, att det huvudsakligen är den etniska (och nationella) gruppens förmåga att forma människors värderingar och attityder, och på så vis även motivera handlande, som nämns. Inflytandet från andra kulturformande sociala arenor eller sfärer omtalas i betydligt mindre utsträckning, om det över huvud taget diskuteras. Det sätts mer eller mindre likhetstecken mellan kulturbärande kollektiv och etnisk grupp. I första hand används kulturbegreppet, i detta sammanhang, för att förklara avvikelser och olämpligheter. Kultur förklarar avvikande beteenden: de sökande agerar på de sätt de gör därför att det är rätt och riktigt i den grupp de tillhör. Icke godtagbara avvikelser får en mening, de kan förstås mot bakgrund av en annan grupps sociala tillvaro. Genom att relateras till en grupps sociala system får avvikelsen i stället en viss logik, den blir så att säga ”läsbar”. Likväl är det huvudsakligen negativt värderade avvikelser som kulturbegreppet får förklara – jag nämnde tidigare att det förekommer ett trettiotal längre resonemang i vårt intervjumaterial, där ordet ”kultur” är ett centralt begrepp; i över tjugo av dessa är det negativt värderade företeelser som kommenteras och ”det kulturella” värderades aldrig  positivt i sig.</p>
<p>Vad gäller frågan om informella kvalifikationer, bekräftade de intervjuade arbetsförmedlarna en tendens som flera forskare beskrivit: arbetsmarkandens efterfråga på ”godtagbarhet” (Jenkins, 1986) eller ”social kompetens” (t.ex. Broomé m.fl., 1996) är stor och i stigande. De arbetsgivare som de kommer i kontakt med genom sitt arbete ställer krav på att ungdomar ska ha ”rätt inställning”: de ska vara nyfikna, trevliga och villiga att lära sig. Efterfrågan är till och med, enligt deras erfarenhet, så pass stor att denna kompetens eller dessa egenskaper är ett villkor för att en person ska vara anställningsbar, dvs. kunna gå ut på arbetsmarknaden och söka arbete utan att behöva en arbetsmarknadsutbildning. De intervjuades beskrivning av företagens efterfråga implicerar att de i grund och botten ställer sig bakom deras krav. Efterfrågan anses vara rimlig och rationell och det underförstås att de ungdomar i kategorin ”invandrare” som har svårt att komma in på arbetsmarknaden bör försöka anpassa sig till företagens krav. Enligt denna kravspecifikation, som ibland uttrycktes implicit och ibland explicit, bör ungdomarna helt enkelt anpassa sig till arbetsmarknadens legitima krav. Dessa krav är övervägande pragmatiskt motiverade, i så motto att det krävs anpassning till arbetsmarknadens regler och normer för att ha en möjlighet att komma in där.</p>
<p>Vid ett flertal tillfällen tonades det pragmatiska förhållningssättet ned och andra motiv eller värden flyttades i förgrunden. Det var tydligt i frågan om social kompetens, men framför allt i synen på relationen mellan kvinnor och män. Där artikulerade arbetsförmedlarna önskemål som på en och samma gång anvisade vägen in på arbetsmarknaden samtidigt som de mer eller mindre explicit föreskrev en anpassning till svenskheten. Vissa sätt att vara och agera markerades här som specifikt svenska. I frågan om informella kvalifikationer och social kompetens var det vardagslivets och arbetslivets handlingar som beskrevs på detta sätt. Svenskheten låg väl ”inbäddad” i den vardag. Att passa tiden beskrevs som en egenskap som utmärker svenskar; att hälsa med ett slappt handslag och slå bort blicken gavs däremot som ett typiskt exempel på hur svenskar inte  gjorde. Implicit i problembeskrivningarna låg en önskan om en anpassning till det svenska arbetslivet. Samtidigt var den pragmatiska dimensionen fortfarande tydlig, den praktiska ”arbetslivsnyttan” i kunskaperna betonades också. Arbetsmarknadens efterfråga på kunskaper i svenska språket framställdes på ett liknande sätt. Den var delvis baserat på en föreställning om språkkunskapernas instrumentella nytta, men också motiverat som en önskan att ”de Andra” ovillkorligt borde anpassa sig till det svenska samhället och dess svenska kultur.</p>
<p>Gränsen mellan de pragmatiskt och icke pragmatiskt motiverade kraven var ofta suddig. Viljan till anpassning till svenskhet kunde förstås som en anpassning till arbetsmarknadens rationalitet och därmed kunde kraven på en inordning i svenskheten beskrivas som en arbetsmarknadsmässig nödvändighet. Å andra sidan kunde kraven på en anpassning till (det svenska) arbetslivets regler och praktiker överföras till en större arena – hela (det svenska) samhället i sig. När normen skapades på detta sätt blev imperativet riktat mot de arbetslösa i kategorin ”invandrare” entydigt: av dem som vill in i arbetslivet krävs en försvenskning. Detta ömsesidiga förstärkande skapade en mycket kraftfull norm.</p>
<p>Men arbetsförmedlarna accepterade inte alla de krav som arbetsgivarna ställde och man intog stundtals en ifrågasättande hållning gentemot arbetsmarknadens krav. Det gällde i synnerhet när man uppfattade att deras efterfråga på arbetskraft var etniskt diskriminerande. Intervjupersonerna gav ofta uttryck för åsikten att de arbetssökande skulle behandlas likvärdigt och att alla hade rätt till samma möjligheter att få ett arbete oavsett status, position och grupptillhörighet. Man var kritiskt inställd till förekomsten av etnisk diskriminering på arbetsmarknaden, och vissa av dem motarbetade – enligt egen uppgift – de ansatser till diskriminerande och rasistisk efterfråga på arbete som de stundtals mötte (Knocke & Hertzberg, 2000: 116).</p>
<p>Icke desto mindre finns det i detta sammanhang skäl att ställa sig frågan i vilken utsträckning risken för icke-intentionell, strukturell diskriminering föreligger, givet att intervjupersonernas sätt att resonera kring segregering och etnicitet också omsätts i praktiken, det vill säga i deras eget arbete. För att göra detta, kan vi återvända till frågan om hur kategorierna ”svensk” respektive ”invandrare” är uppbyggda i det här intervjumaterialet, och hur man beskriver relationerna mellan aktörskap (hur en person handlar och varför) och tillhörighet (vilken grupp en person tillhör, och vad det för med sig) beskrivs. Ett av den föregivet svenska kulturens företräden var, enligt intervjupersonerna, att den gav gruppmedlemmarna ett visst mått av tanke- och handlingsfrihet, något som saknades i de kulturer som den kontrasterades mot. I den svenska kulturen var t.ex. kvinnor fria att välja yrke och barn fria att fantisera om drömyrken, vilket de inte var i andra kulturer. I dessa sistnämnda fall beskrev kulturbegreppet en traditionell ordning som snarast hämmade dessa friheter. ”De Andras” kultur är inte kompatibel med ”vår” frihet.</p>
<p>I framställningen av den föregivet svenska kulturen tillskrevs denna en närmast ”akulturell” tanke- och handlingsfrihet. Svenskhetens kultur var i det här avseendet inte kulturell på samma sätt som ”de Andras” kultur. Denna egenskap förstärktes när intervjupersonerna framhöll att svenskhetens kulturella praktiker överensstämde med det (sen)moderna arbetslivets krav. Logiken i de utsagor där detta argument förekommer bildar en kedja av likheter som visar hur denna motsägelse är möjlig: ”kulturlöshet” liknar ”rationalitet” som i sin tur liknar ”normalitet” som, slutligen, liknar ”svenskhet” eller ”svensk kultur”. ”De Andras” kultur var däremot mer gruppinriktad, fokuserad på kollektivet snarare än individen, traditionalistisk och konservativ; den utgjorde en avvikelse från den modernitet som det svenska samhället och arbetsmarknaden allt som oftast kom att representera.</p>
<p>I de jämförelser som görs mellan det svenska och det ickesvenska utgör det första en norm och det andra en avvikelse, en avvikelse som på en och samma gång är ett undantag från svenskhetens genomsnittlighet och ideal. Att denna form av jämförelse var så pass frekvent i det intervjumaterial som redogjorts för ovan låter sig delvis förklaras utifrån intervjuernas utgångspunkter: det var segregation och svårigheter på arbetsmarknaden som skulle diskuteras. Men samtidigt är det ju uppenbarligen att denna problemfokusering följer av verksamhetens förutsättningar i olika ”klientnära” arbetsmarknads- eller socialpolitiska verksamheter. Medborgaren söker sig – med varierande grad av frivillighet – till byråkratin för att försöka få ett arbete, ekonomisk hjälp, stöd eller liknande, och underkastas då en klientiseringsprocess, vilken bland annat medför att hans eller hennes problem definieras av en tjänsteman. En ”byråkratisk diagnostisering” tillkommer, som har tydliga paralleller med det problembeskrivande moment som förekom i det ovan beskrivna intervjumaterialet.</p>
<p>Vad händer då med denna byråkratiska diagnostisering, om kulturbegreppet, i den version vi har sett ovan, används för att förstå det som upplevs som främmande eller avvikande – och detta kulturbegrepp i huvudsak refererar till den etniska tillhörigheten, och de menings- och gemensamhetsskapande processer som pågår just där? TPF FPT  Med en betoning på kultur och tillhörighet följer att individen i första hand tenderar att förstås som representant för en grupp eller ett kollektiv (som alltså är etniskt). Den kollektiva aspekten av individen betonas, han eller hon blir en fraktion av sin grupp och med en ”metonymisk magi” (Pred, 2000: 62ff) blir denne en representant för samtliga gruppmedlemmar. Med denna förståelse sätts personen i samband med vissa av de sammanhang som kan ha format henne eller honom, samtidigt som andra möjliga ”formativa omständigheter” hamnar i bakgrunden. Likhet inom gruppen betonas på bekostnad av likhet mellan grupper, olikhet mellan grupper betonas på bekostnad av olikhet inom grupper. Den etniska gruppens historia hamnar i förgrunden, medan vardagslivets möten med samhälleliga institutioner, arbetsmarknad och media hamnar i bakgrunden. Vad som händer är att andra potentiellt kulturskapande sociala sfärer underkommuniceras på bekostnad av etnicitetens föreställda gemenskap. Individen ses som en etnisk individ. I sammanhang där just problem och personliga motgångar skall diagnostiseras och åtgärdas finns risk att dessa personliga problem knyts till den etniska tillhörigheten och identiteten. En person som kategoriseras i enlighet med sin etniska identitet, eller med den generella kategorin ”invandrare”, riskerar att få förväntningar på kulturbundenhet knuten till sig. Och i den mån som denna etniska kultur är förknippad med – från tjänstemannasynpunkt – problematiskt beteende blir denna förväntade kulturbundenhet associerad med likaledes problematiska beteendemönster. Individ knyts till grupp som knyts till problem.</p>
<h2>Referenser</h2>
<p>Ahrne, Göran (1989)  Byråkratin och statens inre gränser. Stockholm: Rabén & Sjögren.</p>
<p>Ams (1996)  Arbetsmarknadspolitik i förändring. En grundläggande bok om arbetsmarknadspolitikens villkor. Andra upplagan. Stockholm: Arbetsmarknadsstyrelsen & Fritzes.</p>
<p>Ams (1998)  Arbetsmarknadspolitik i förändring. En grundläggande bok om arbetsmarknadspolitikens villkor. Tredje upplagan. Stockholm: Arbetsmarknadsstyrelsen & Fritzes.</p>
<p>Behrenz, Lars & Delander, Lennart (1996) Arbetsgivares rekryteringsbeteende. En intervjuundersökning. I: Aktiv arbetsmarknadspolitik. Expertbilaga till Arbetsmarknadspolitiska kommitténs betänkande.  SOU 1996:34, Stockholm: Fritzes.</p>
<p>Bergeskog, Anders (1998)  Den svenska arbetsmarknadspolitiken . Uppsala: IFAU.</p>
<p>Broomé, Per & Bäcklund, Ann-Katrin (1998) S-märkt. Företagets etniska vägval. Stockholm: SNS förlag.</p>
<p>Broomé, Per, Bäcklund, Ann-Katrin, Lundh, Christer & Ohlsson, Rolf (1996) Varför sitter ’brassen’ på bänken? eller Varför har invandrarna så svårt att få jobb?  Stockholm: SNS. de los Reyes, Paulina (2001)  Mångfald och differentiering. Diskurs, olikhet och normbildning inom svensk forskning och samhällsdebatt. Stockholm: Arbetslivsinstitutet.</p>
<p>Gunnarsson, Ewa, Andersson, S. & Westberg, Hanna (1998) Känsla och regelverk i balans.  Stockholm: Arbetslivsinstitutet & Folksam.</p>
<p>Hertzberg, Fredrik (2003)  Gräsrotsbyråkrati och normativ svenskhet. Hur arbetsförmedlare förstår en etniskt segregerad arbetsmarknad. Arbetsliv i omvandling 2003:7, Stockholm: Arbetslivsinstitutet.</p>
<p>Höglund, Sten (1998)  Svensk forskning om diskriminering av arbetslivet 1990–1996. En kunskapsöversikt. Stockholm: Rådet för arbetslivsforskning.</p>
<p>Höglund, Sten (2002)  Kunskapsöversikt över svensk forskning om rekrytering, kvalifikationsvärdering och kompetenshantering 1990–2001, särskilt forskning som kan belysa eventuell diskriminering. Norrköping: Ceus.</p>
<p>Jonsson, Tola B. (1997)  Handlingsstrategier och maktsamspel i möten mellan handläggare och invandrarklienter. Studier av ett försäkringskassekontor. Uppsala: Uppsala Acta Upsaliensis.</p>
<p>Knocke, Wuokko & Hertzberg, Fredrik (2000) Mångfaldens barn söker sin plats. En studie om arbetsmarknadschanser för ungdomar med invandrarbakgrund . Stockholm: Svartvitt förlag/Arbetslivsinstitutet.</p>
<p>Knocke, Wuokko, Drejhammar, Inga-Britt, Gonäs, Lena & Isaksson, Kerstin (2003) Retorik och praktik i rekryteringsprocessen.  Arbetsliv i omvandling 2003:4, Stockholm: Arbetslivsinstitutet.</p>
<p>Lund, Anna & Ramsby, Fanny (2001) ”“Det finns ju givetvis någon där som har kapacitet.” Om arbetsförmedlingen som ”dörrvakt” eller ”dörröppnare””. I: Trondman, M. & Bunar, N. (red.) Varken ung eller vuxen.  Stockholm: Atlas.</p>
<p>Neergaard, Anders (2004)  Arbetsförmedlarna på en rasifierad arbetsmarknad. Förändrare, förstärkare eller bara förvaltare?</p>
<p>Norrköping: Ceus.</p>
<p>Osman, Ali (2005) Folkbildning i ”integrationens” tjänst. Folkbildningens dilemman och invandrarföreningars pragmatism. I:</p>
<p>Dahlstedt M & Hertzberg F (red.) Demokrati på svenska? Om strukturell diskriminering och politiskt deltagande.  SOU 2005:112, Stockholm: Fritzes.</p>
<p>Persson Thunqvist, Daniel (2003) Samtal för arbete. Kommunikativa verksamheter i kommunala ungdomsprojekt.  Linköping: Linköpings universitet.</p>
<p>Soydan, Haluk (1995)  Försäkringskassan och invandrarna. Bokbox: Ystad.</p>
<p>Wahl, Anna, Holgersson, Charlotte, Höök, Pia & Linghag, Sophie (2001) Det ordnar sig. Teorier om organisation och kön . Lund: Studentlitteratur</p>
<p>Work and the Enterprise Culture. London: The Falmer Press. Åberg, Rune. (1999) Balansen mellan arbetskraftens utbildningsnivå och jobbens kvalifikationskrav – ett struktur- eller konjunkturproblem. Bilaga 2 i Kontrakt för Arbete. Ds 1999:58. Stockholm: Näringsdepartementet;</p>
<p>Ålund, Aleksandra (1997)  Multikultiungdom. Kön, etnicitet, identitet. Lund: Studentlitteratur.</p>
<h2>7 Urval på institutionella grunder Angela Nilsson</h2>
<p>Kommunen X i norra Värmland behöver rekrytera ny personal till miljöförvaltningen. Miljökontoret utarbetar underlaget till en annons och kontaktar sedan personalavdelningen som ombes lägga ut annonsen. Det sker snabbt och annonsen är snart ute i dagspressen och på arbetsförmedlingens platsbank.</p>
<p>Arton ansökningar inkommer som svar på annonserna och grupperas utifrån några gemensamma nämnare. Vissa har utbildat sig direkt till miljöinspektör medan andra har kompletterat svenska eller utländska naturvetenskapliga eller tekniska utbildningar, ytterligare en grupp har utländska utbildningar med dito inriktningar utan specifik komplettering.</p>
<p>En grupp medarbetare sätter sig ner och läser igenom ansökningarna. Deras uppgift är att så småningom skilja ut endast en person som kan anses som lämpligast till tjänsten. Resterande sjutton sökande ska sorteras bort. Efter att ha läst igenom ansökningarna samlas de för att diskutera vilka sökanden som verkar mest intressanta. Den första frågan som diskuteras gäller sökandes kvalifikationer. TPF FPT  Högst upp på prioriteringslistan hamnar utbildade från miljöinspektörslinjen med erfarenhet från yrkesområdet. Näst högst kommer personer med kompletterande utbildningar inom miljöområdet samt yrkeserfarenhet. Därefter kommer sökande som endast har utbildning, ofta är det yngre nyutexaminerade</p>
<p>TP PT  Två snarlika begrepp som är vanliga vid rekrytering är kompetens och kvalifikationer. Skillnaden mellan begreppen kan läggas mellan individen som ska utföra ett arbete och det arbete som ska utföras. Kompetensen följer i det här fallet individen medan kvalifikationer har att göra med de krav som hör till arbetsuppgifterna i tjänsten. Kraven kan handla om både formella och informella företeelser (Höglund 1998). Formell avser den utbildning, erfarenhet eller yrkeskunskap (betyg och meriter) som krävs för viss tjänst medan informell däremot syftar på övrigt såsom personliga egenskaper, intressen och erfarenheter. Det som avses med formell kompetens framgår i regel ganska tydligt. Informell kompetens är däremot mer svårfångad och bedömningen därför mera godtycklig eftersom den syftar på personliga egenskaper, intressen och erfarenheter. personer. Sista gruppen består av dem vars utbildning rekryterarna inte riktigt kan tolka eller anser irrelevanta.</p>
<p>När rekryterarna TPF FPT  har vägt samman utbildning och arbetserfarenheter behöver ytterligare urval göras. I detta skede övergår rekryterarnas metod för urvalet till en mer outtalad och tyst kunskap som finns inom organisationen. Första fasen är tydligare eftersom konkreta kriterier i form av utbildningar och yrkeserfarenhet står i fokus. Även om de inte är fria från outtalade värderingar är de mer uttalade och tydliga än när urvalet går över till nästa fas, då även de som kanske uppfyller kraven ska väljas bort. Rekryterare brukar dock snart komma fram till den eller de ansökningar som de anser som mest lämpade. Det är troligt att rekryterarna är överens om vilka två–tre ansökningar som är mest intressanta för tjänsten.</p>
<p>Ungefär så här kan det gå till vid inledningen av en rekrytering. Beskrivningen härrör från ett avhandlingsarbete som handlar om hur urvalet går till vid rekrytering. Vissa resultat från detta arbete ligger till grund för denna artikel. Syftet är här att med några exempel undersöka hur urvalet av arbetssökande kan gå till vid rekrytering. Som kanske redan har framgått är det rekryterarna och deras tolkningar av sökandes ansökningar som står i fokus. Frågor som har intresserat mig är hur rekryterare läser ansökningar. Vad är det som gör att en sökande anses mest intressant bland flera andra lika kvalificerade? Vilka faktorer bedöms som viktiga eller oviktiga? Hur skiljs lämplig från olämplig? Präglas bedömningarna av olika och/eller liknande preferenser i gruppen?</p>
<p>Mitt intresse för detta ämne bottnar i den diskriminering som anses drabba människor på grund av deras etniska/nationella tillhörighet (Lange, 1999; DO m.fl., 1999; Le Grand & Szulkin, 1999). En vanlig förklaring till diskriminering är att de som rekryterar personal eller förmedlar arbete har fördomar mot eller negativa föreställningar om människor med annat än svenskt ursprung (se t.ex. Hertzberg, 2003). Det är också något som lagen om åtgärder mot etnisk diskriminering i arbetslivet vill råda bot på (1999: 130). Många utbildningar om diskriminering utgår från samma antagande och människor undervisas för att deras attityder om ”andra” människor ska förändras. Exempel på det är många av de projekt inom Equalprogrammet som ESF-rådet har beviljat stöd. Inom ramarna för programmet som pågår under fem år satsas det en och en halv miljard kronor i Sverige på att främja nya metoder för att motverka diskriminering och all slags ojämlikhet inom arbetslivet och arbetsmarknaden. TPF FPT</p>
<p>Forskning som behandlar människors etniska/nationella tillhörighet och dess betydelse när de söker arbete tyder på att oreflekterade processer ofta bidrar till att vissa grupper av människor sorteras bort (Arai, Schröder & Regner, 2000; Höglund, 1998). Det är det oreflekterade som jag tar fasta på i denna studie. Med oreflekterade processer menar jag de outtalade metoder som rekryterare använder när de väljer bland arbetssökande med formella kvalifikationer. Dessa metoder utgör en tyst kunskap inom organisationer. Kunskapen ligger ofta inbäddad i rutiner och metoder som kan upplevas som både självklara och naturliga för tillämparna av dem. Ibland förklaras metoderna som intuitiva. I en studie av rekryteringsprocessen i Botkyrka kommun där 20 chefer intervjuades, uppgavs att känsla och intuition är viktiga verktyg vid bedömning av sökanden (Edström, 2001). En svårighet är att både känsla och intuition är normativt bundna och uppstår i en viss social kontext, vilket kan leda till att vissa personers kompetenser riskerar att inte uppfattas eller förstås. Samtidigt är inte intuition med nödvändighet detsamma som ”subjektivt” i meningen ogrundat, löst känt eller upplevt. Beslut som framstår som intuitiva kan också bygga på rik, strukturerad och analyserad erfarenhet som personen efter ett visst beslut mycket väl kan kunna artikulera grunderna för (Höglund, 2002: 27).</p>
<p>När rekryterare bedömer ansökningar lyfter de fram olika aspekter på sökandes kompetenser och egenskaper som de uppfattar som viktiga bedömningsgrunder för urvalet. Den typ av kunskap som aktiveras när dessa omdömen görs handlar exempelvis om varför rekryterarna anser att vissa ansökningar är ”bra” och andra inte. En av alla faktorer som inverkar vid urvalet av miljöinspektörer är att ansökan ur rekryterarens synvinkel är ”välskriven”, det vill säga skriven på ett sätt som faller rekryterarna i smaken. Rekryterarna skulle förmodligen inte ta upp det som ett kriterium för att få ett arbete som exempelvis miljöinspektör även om det i praktiken är en faktor som inverkar på sökandes möjlighet att få ett arbete. Den här formen av outtalad tyst kunskap syftar på kunskaper som vanligen utrycks genom handling och utifrån oreflekterade vanor. Genom att iaktta dessa och med hjälp av exempel och berättelser kan olika innebörder beskrivas och komma till uttryck (Josefsson, 1999: 144). Metoderna kan bygga på lång och beprövad erfarenhet och ibland kan de också ha övergått till att bli oreflekterade rutiner som exempelvis hindrar organisationen från förnyelse, därför att omvärlden har ändrats utan att rutinerna har anpassats till förändringarna.</p>
<p>Det är emellertid inte lätt att uppdaga den typen av kunskap hos rekryterare. Kunskapen som jag är intresserad av att ta del av utifrån mina frågeställningar ovan, vore till exempel inte möjlig att nå genom intervjuer eftersom dessa snarare skulle ge information om hur människor föreställer sig att de gör vilket ofta är detsamma som det socialt önskvärda, än om vad de faktiskt gör. För att ändå möjliggöra en studie av detta ganska otillgängliga vetande (under så verkliga förhållanden som möjligt) arrangerade jag ”rekryteringsträffar” på några miljökontor som hade tjänster utlysta. Jag tänker mig alltså att det ”vetande” som rör urvalet aktiveras under dylika situationer då det kan antas verka aktivt.</p>
<p>Vid rekryteringsträffarna använde jag två checklistor benämnda tema och rangordning. Rekryterarna kommenterade enskilt och skriftligen ansökningarna utifrån checklistorna samt rangordnade dem sinsemellan. Man skulle kunna invända mot mina argument ovan för valet av metod, eftersom situationen var arrangerad och översågs av mig. Det kan väcka frågetecken kring om det exempelvis har bidragit till att rekryterarna är övertydliga i sina kommentarer av de sökande. Jag har inte bedömt det så, delvis mot bakgrund av att jag totalt sett har tillgång till ett omfattande och varierande material som gör att jag kan undersöka och belysa det på olika sätt. Även om många skriftliga kommentarer är vare sig mångordiga eller innehållsrika och kanske skulle se annorlunda ut i en annan miljö, ger metodiken insyn i vissa etablerade tankemönster som kommer till uttryck i de skriftliga kommentarerna och i gruppdiskussionerna. Rekryteringsträffarna sker också i grupper som ofta är de samma vid verkliga rekryteringar, det vill säga den sociala omgivningen är densamma. Ur ett kunskapssociologiskt perspektiv föreställer jag mig att det är viktigt eftersom människor konstruerar sin sociala verklighet tillsammans (Berger och Luckmann, 2003: 153ff). Mot bakgrund av det finns det anledning att anta att den sociala omgivningen och rekryteringssituationen bidrar till att vissa mer eller mindre givna referensramar för detta ändamål aktualiseras.</p>
<p>När de skriftliga kommentarerna gjorts diskuterade vi gemensamt deras tillvägagångssätt. Frågor på agendan var hur de hade funderat om de sökande och vad de tyckte var svårt eller lätt att avgöra osv. TPF FPT  Det som är av intresse här är vad de enskilda rekryterarna tar fasta på eller utelämnar och vad som skiljer respektive förenar dem. I föreliggande artikel kommer jag att huvudsakligen beskriva och analysera hur medarbetarna på några miljökontor värderade tre sökande till inspektörstjänster. När det gäller forskning om etnisk diskriminering/exkludering är det vanligt att forskare indelar befolkningen i kategorier och fokuserar på dem de ofta kallar ”de andra” (t.ex. Hertzberg, 2003; Dahlstedt, 2005). Som framgår har jag valt ett annat angreppssätt genom att inte avgränsa praktiken till att enbart involvera den invandrade befolkningen. Det kan vara ett sätt att få syn på företeelser som gäller befolkningen i sin helhet, men trots det i högre grad kan drabba invandrade personer.</p>
<p>För att sammanfatta syftet här är det alltså känt att det förekommer diskriminering, vilket innebär att somliga aldrig får arbete trots att de söker många. Samtidigt finns det en utbredd inställning om att detta beror på attityder hos dem som rekryterar. Detta märks i kurser såväl som i lagen om åtgärder mot etnisk diskriminering i arbetslivet (1999:130). Stora satsningar har gjorts för att förändra situationen på arbetsmarknaden men resultaten tycks lysa med sin frånvaro (Integrationsverket, 2004; SCB, 2005: 45). Avsikten är här att pröva en annan tanke, nämligen om det kan vara så att det finns någonting i själva rekryteringsprocessen som gör att vissa hamnar utanför – all god vilja till trots. Mot den bakgrunden diskuterar jag avslutningsvis i artikeln frågor om diskriminering i relation till mina resultat från praktiken.</p>
<h2>Vad är rekrytering för något?</h2>
<p>Innan jag övergår till analysen av rekryterarnas kommentarer vill jag lyfta fram några tankar om hur man kan se på rekrytering som företeelse och samtidigt ge en kontext till analysen som sedan följer. Det mest påfallande med rekrytering är företeelsens komplexitet, som dessutom ofta genomförs med många människor inblandade (Sundberg, 2004; Bolander, 2002; Scheuer, 1999). Jag kommer här bara kunna beröra en bråkdel av alla perspektiv som vore möjliga att lyfta fram i relation till rekrytering. Rekryteringar handlar exempelvis inte bara om att hitta en person som ska tillträda en tjänst. Ur organisationens perspektiv kan rekryteringar betraktas som en arena där rekryterarna (när de själva är medarbetare i organisationen) är sysselsatta med olika slag av meningsskapande som berör både yrke och organisation. En annan aspekt på rekrytering är att den går ut på att medvetet sortera bort alla utom en  sökande, det vill säga den sökande som tillsätts på tjänsten i fråga. Rekrytering kan alltså beskrivas som en exkluderingsprocess där själva poängen är att alla utom en ska uteslutas.</p>
<p>Parallellt med att sökande som, enligt rekryterarna, inte bedöms ha tillräckliga kvalifikationer utesluts pågår en process där kraven stegvis skärps för dem som fortfarande inkluderas i processen. Hur går då detta till? När tjänster utlyses officiellt inträder en kommunikationsordning som vanligen omfattar annonser, ansökningar, hantering av ansökningar, intervjuer osv. Varje del i denna ordning länkas ihop med föregående och kommande led i processen och följer konventionen för rekrytering av personal. Konventionen omfattar exempelvis ansökningsgenrens krav på samband med berättelser och kodord som har mening för människorna i de organisationer och yrkesgrupper som söker personal. Förutsatt att sökande har den formella kompetensen som föreskrivs i annonser och kravprofiler är dennes förmåga att hantera och följa konventionen viktig vid urvalet. Sökande och de som inte uppfyller kraven på detta samband riskerar att exkluderas (Nilsson, 2006). Med exkludering avser jag en medveten utestängning.</p>
<p>En av de forskare som har studerat mekanismerna bakom inkludering och exkludering av människor i yrkesgrupper är Pierre Bourdieu. Han påvisar komplexa mekanismer som verkar bakom omslutning och uteslutning av människor (Bourdieu, 1993). Det kan röra sig om att språkbruk, klädstil eller intressen kommunicerar tillhörighet. Kommunikationen av dessa ”markörer” sker ofta subtilt och är osynliga för människor som befinner sig utanför en viss grupp. Poängen är att de som inte kommunicerar tillhörighet utesluts. Enligt detta resonemang behöver enskilda individer alltså kunskap om hur den subtila kommunikationen går till för att kunna omslutas av gruppen. Förekomsten av subtil kommunikation stämmer väl överens med det som uppdagas i min analys av rekryteringsprocessen. Rekryterare använder till exempel olika kodord som ledtrådar för att bilda sig en uppfattning om sökandes genuina intresse av ett visst arbete och om de kan anses lämpade för uppgiften. Vid en analys av urvalet av undersköterskor visade det till exempel att konsten att uttrycka ett genuint intresse för gamla var viktigt och en central kod för en trovärdig undersköterska, medan ett miljöintresse som tolkades som ”överdrivet” istället fungerade som en varningskod för bedömning av miljöinspektörers lämplighet (Nilsson, 2006).</p>
<p>En annan faktor som kan spela in vid rekrytering är arbetsplatsernas placeringar. De kan skapa praktiska problem för arbetsgivarna när de ska rekrytera personal och bidra till att de kan känna sig nödsakade att göra olika sannolikhetskalkyler. Det kan leda till att lämpliga individer väljs bort därför att arbetsgivaren spekulerar i hur de kan komma att agera. Grunderna för spekulationerna kan variera och exempelvis utgöras av bostadsmarknaden i en storstadsregion, rekryterares tolkningar av sökandens ambitionsnivå eller sökandes anknytning till arbetsställets ort. Sistnämnda har att göra med vad rekryterare på landsbygden själva anser att de har eller inte har att erbjuda. En person som uppfattas som ambitiös föreställs snart vilja vidare och det kan inverka negativt på sökande eftersom många rekryterare på landsbygden anser att karriärmöjligheterna på landsbygden är begränsade. Vissa rekryterare anser också att det kan vara svårt att rota sig på en ort utan anknytning samt att det kan vara en fördel med ett naturintresse i en kommun som har mycket natur men mindre av annat. Spekulationerna gäller sådant som inte har relevans för själva yrkesutövningen, men ändå inverkar på rekryterarnas praktik. Det ovan beskrivna kan leda till att ”utsocknes” drabbas av minuspoäng i rekryterarnas sannolikhetskalkyler. Ur rekryterarnas perspektiv berör spekulationerna själva fullföljandet av en påbörjad rekrytering och dess varaktighet (Nilsson, 2006). Rekryteringar är i sig själva kostsamma och är ofta långsiktiga investeringar. Det är alltså viktigt för dem som rekryterar att den rekryterade trivs i ett längre perspektiv samt att rekryteringen är möjlig att genomföra. De som rekryterat i storstadsområden har ibland inte lyckats som de tänkt sig, då den rekryterade inte kunnat ordna bostad. Därför garderar de sig i sitt urval genom att välja personer bosatta både i området och utifrån landet.</p>
<h2>Konstruktioner och institutioner</h2>
<p>Det teoretiska perspektiv som jag tillämpar i artikeln utgår från att människor som på olika sätt har relationer till varandra konstruerar sin sociala värld tillsammans, det vill säga de skapar den och är därmed en del av samma ”verklighet”. TPF FP  Innebörden T  i det är att varken fysiska ting eller företeelser i sig själva har en inneboende eller naturgiven mening. Meningen skapas av människorna själva genom de betydelser och innebörder som de tillsammans i interaktion med varandra tillskriver olika ting och företeelser. Mycket förenklat innebär det att en del konstruktioner överförs från generation till generation genom socialisationsprocessen (Berger & Luckmann, 2003: 153ff), medan andra inhämtas genom egna individuella erfarenheter eller tillsammans med andra i grupp. Konstruktionerna delas med andra men inte alltid av samma personer. Inom yrkesgrupper, på arbetsplatser och i organisationer utvecklas med tiden distinkta tankestilar  (Fleck, 1997: 48,100), av socialantropologen Mary Douglas kallade för institutioner  (Douglas, 1989: 17). Det innebär att individerna i en social grupp agerar utifrån delade erfarenheter som över tid har utvecklat gemensamma tanke- och beteendemönster, med andra ord är de institutionaliserade. De är tillgängliga för alla aktörer av en social grupp. Institutionaliseringen leder till förutsägbar interaktion mellan människor i samma sociala grupper (Berger & Luckmann, 2003: 71). Nu övergår jag till att redogöra för tre sökande och ett antal rekryterares kommentarer om dem.</p>
<h2>Tolkningar av ansökningar</h2>
<p>En viktig del av rekryteringsprocessen handlar om hur rekryterare tolkar de skriftliga ansökningarna. Det är ju ansökningar som ligger till grund för vem/vilka som väljs ut till anställningsintervju. En av de mer grundläggande frågorna är vad rekryterare fäster särskilt avseende vid i en arbetssökandes beskrivning av sig själv. För att belysa detta analyserar jag nedan hur tre ansökningar tolkas av rekryterare.</p>
<p>Jag inleder med att redogöra för rekryterarnas skriftliga kommentarer av två ansökningar till miljöinspektörstjänster. Ansökningarna kommer från Lisa Hjorthagen och Daniel Salberg. Lisa sökte en tjänst i både kommun ”A” och kommun ”B” medan Daniel sökte i kommun A och kommun ”C”. TP F FPT  Poängen med att presentera dessa två sökande tillsammans är att de har kommenterats av både samma och varsitt annat kontor. En jämförelse mellan kommentarerna på ansökningarna är intressant, eftersom sammanhangen skiljer sig åt. Skillnaderna ligger delvis i tjänsteinnehållet. Dessutom skiljer sig konkurrenssituationen åt eftersom olika personer har sökt tjänsterna i respektive kommun. I ett sammanhang som det här som behandlar rekrytering och etnisk diskriminering är det förstås relevant att fråga sig om rekryterarna agerar på liknande sätt med utländska sökande som i fallet med Lisa och Daniel eller om bemötandet skiljer sig åt. Jag kommer inte att kunna besvara den frågan eftersom jag här endast presenterar ett exempel på en utländsk sökande med utländsk utbildning. Ansökan kommer från Sergej som sökte en tjänst i kommun ”D”. Med hjälp av exemplet kan jag istället belysa och problematisera vissa aspekter i rekryteringsprocessen i relation till sökande med utländsk utbildning.</p>
<p>I presentationen av kommentarerna tar jag först upp kvalifikationskraven, sedan beskrivs sökandens kompetens och därefter återges rekryterarnas kommentarer utifrån tre frågor om formell, informell kompetens samt motiv till rangordningen. Av presentationstekniska skäl och för att undvika alltför många upprepningar, håller jag mig ganska kort när jag först diskuterar rekryterarnas kommentarer efter respektive fråga. En sammanhängande analys presenteras istället i ett svep för respektive ansökan. Jag inleder med Lisas ansökan och de skriftliga kommentarerna på den, vilket följs av dito på Daniels och därefter Sergejs.</p>
<p>Först ger jag en bakgrund till de utlysta tjänsterna. Kommun A sökte en miljö- och hälsoskyddsinspektör för projektarbete i fem månader. Arbetsuppgifterna omfattar en inventering av vatten- och avloppssituationen i kommunen. Önskvärda kvalifikationer var, enligt annonsen, utbildning som miljö- och hälsoskyddsinspektör vid Umeå universitet eller likvärdig utbildning. Kommun Bs miljökontor sökte en livsmedelsinspektör och tjänsten var ett vikariat på ett år. Kvalifikationskraven var relevant akademisk utbildning för tjänsten och erfarenhet av tillsynsarbete var meriterande. Lisa som sökte tjänst i både Kommun A och Kommun B skickade i det närmaste identiska ansökningar till båda kommunerna. TPF FPT  De skiljer sig dock åt med några meningar därför att hon i den ena ansökan betonar vissa erfarenheter som är av större relevans för en av tjänsterna. Lisa hade läst Miljö- och hälsoskyddsprogrammet som är en kompletteringsutbildning för naturvetare. Genom sitt examensarbete fick hon erfarenhet av avloppsinventering och två år tidigare avslutade hon grundskollärarutbildningen med naturvetenskaplig inriktning.</p>
<p>Den första frågan som ställs om rekryterarnas kommentarer är: Hur värderas Lisas formella kompetens i förhållande till tjänsten? TPF FPT  För att tydiggöra skillnader och likheter i bedömningarna av ansökningar i olika kontexter skiljer jag på kommentarerna från kommun A och kommun B. Kommentarer från kommun A: Relevant m & hälsoskyddsinsp. Sthlm; Tillräcklig; Rätt utbildning; Fel, dock kemi och biologi; Bra!; Verkar bra; Mycket relevant gjort ex. jobb på exakt rätt område, lärare – kan ta olika människor; Bra! Exjobbet m.m.; Någon. Positivt med erfarenhet från samma typ av arbete som är aktuellt här; Mycket bra, bra med erfarenhet från skolan; Precis rätt erfarenheter; Har gjort avloppsinventering. Arbetat på konsultföretag om vatten/vattenprovtagning; Konsult m.m. frågor kontaktnät inom VA i samband med exjobb; Lärare = bra att prata inför folk; Bredd; Mycket bra för projektet.</p>
<p>Ansökan till tjänsten som Miljö- och hälsoskyddsinspektör</p>
<p>Mitt namn är Lisa Hjorthagen och jag är en 27 årig dalkulla men bofast i X sedan två år. Jag läser Miljö- och Hälsoskyddsprogrammet vid X universitet och tar examen i juni. Mitt examensarbete utför jag nu på X kommun /och uppgiften består i att inventera och inspektera enskilda avlopp. Jag skall sedan göra beräkningar på hur närsalterna belastar intilliggande vattendrag och i slutändan ”sjön”. /där jag tillsammans med handledare från kommunen inspekterat över 100 enskilda avloppsreningsanläggningar. Jag genomför nu beräkningar hur dessa avlopp belastar Storsjön med fosfor. Mitt arbete ingår som en del i Storåns Vattenvårdsprojekt vars ena syfte är att beräkna hur olika källor påverkar Storån och i slutändan vår dricksvattentäckt ”sjön” med närsalter./ Jag läser under våren även en distanskurs i marksanering som omfattar fem poäng vid X universitet.</p>
<p>Våren 2000 utexaminerades jag från grundskollärarutbildningen, med inriktning mot årskurserna 4-9 inom matematik och naturorienterade ämnen, vid X universitet. Utbildningen är bred och jag har läst cirka 20 poäng vardera, matematik, fysik, kemi samt 50 poäng i biologi. Efter nästan 5 år i Umeå sökte jag mig söderut. Där fick jag en fast tjänst som Ma/No lärare i de högre årskurserna på X skola. Förutom undervisningen omfattade arbetet även mentorskap för en grupp elever vilket innebar ett stort ansvar gentemot föräldrar, elever och organisation. Arbetet krävde god samarbetsförmåga och förmåga att bemöta olika personligheter.</p>
<p>Jag har även arbetat med miljöfrågor på konsultföretaget X i X. Uppdragen har kretsat mycket kring mark- och grundvattenföroreningar. Vattenprovtagning samt vattenprovanalyser har hört till uppgifterna.</p>
<p>Det som jag anser vara några av mina starka sidor, är att effektivisera och planera. Jag uppfattar mig som en drivande person och har lätt att ta kontakt med nya människor. Jag förenklar gärna svårbegriplig information till ”högstadienivå”, för att göra den begriplig och åtkomlig även för den mindre insatta. Jag är nyfiken och intresserad av att lära mig nya saker och drar mig inte för att hjälpa till om det behövs.</p>
<p>Mina intressen består av sport och att umgås med vänner. Vintertid åker jag mycket skidor och har tillbringat en längre period i Alperna. Innan jag flyttade från X hann jag även med att träna längdskidor så jag kunde åka Vasaloppets Öppna spår. /Det som jag är mest kunnig inom är frågor som rör miljöfarlig verksamhet varav detta vikariat låter väldigt lockande. Jag är även intresserad av sommartjänsten om det ovan nämnda inte skulle bli aktuellt. Efter samtal med kontaktperson på er förvaltning framkom att ni hade en livsmedelstjänst som ej var tillsatt, varav jag även söker denna. /Jag söker denna tjänst eftersom jag känner mig kunnig inom detta område och jag skulle vilja fortsätta arbeta med VA-frågor. Under denna tid som jag utför mitt examensarbete har jag även skaffat mig ett kontaktnät inom VA-branschen, vilket kan vara till fördel för fortsatt arbete./ (Min anmärkn.; texten inom snedstreck skiljer den ena ansökan från den andra.)</p>
<p>Min förhoppning är att vi får tillfälle att träffas för att tala om tjänsten.</p>
<p>Ort och datum</p>
<p>Med vänlig hälsning</p>
<p>Ansökningarna från Lisa Hjorthagen sändes till och kommenterades av två kommuner där jag genomförde rekryteringsträffar. I Lisas ansökan fanns även ett foto på henne. Ansökan 2:4 och 3:3 i mitt arkiv.</p>
<p>Kommentarer från kommun B:  Relevant, lite frågetecken när det gäller intresse för just livsmedelstjänsten; Relevant med tanke på att hon sökte flera tjänster samtidigt kanske inte mycket livsmedel men ändå …; Välutbildad inom naturvetenskap men just inget inom livsmedel; Pedagogiken kan vara användbar. Kompletteringsutbildningen ger viss kunskap om yrket, dock inte den sökta tjänsten; Ingen relevant; Arbetslivserfarenhet (konsultföretag + lärartjänst); Erfarenheten som lärare är en tillgång i jobbet samt provtagningserfarenhet; Bred naturvetenskaplig bas. Positivt; Intressant; Pedagogisk utbildning; Nej, ingen speciell.</p>
<p>I kommun A uppfattade rekryterarna utbildningen i stort sett som relevant, medan synen på erfarenhet varierar mellan olika rekryterare. Erfarenheter som direkt kan kopplas till arbetsuppgifterna i den sökta tjänsten uppmärksammas, såsom examensarbete och ett tidigare arbete med vattenprovtagning i ett konsultföretag. Även lärarerfarenheten kommenteras som en merit, trots att den var kort. I kommun B som skulle rekrytera en livsmedelsinspektör reses frågetecken kring Lisas intresse för livsmedelstjänsten. Det konstateras också att hon är välutbildad men saknar livsmedelskunskap. Några rekryterare bedömer utbildningen som irrelevant även om arbetslivserfarenheten noteras och somliga anser även här att lärarerfarenheten och den pedagogiska utbildningen är bra. Bedömningen av hennes ansökan utifrån utbildning, erfarenheter och kompetens inte lika positiv när det gäller livsmedelsinspektörstjänsten i kommun B som för miljöinspektörstjänsten i kommun A. Eftersom hon inte har någon direkt kunskap om livsmedel och saknar erfarenhet var detta väntat, särskilt med tanke på att andra sökanden har den kunskapen och kompetensen.</p>
<p>Hur värderades informell kompetens i Lisas ansökningar? Det kommenterades så här i kommun A: Sympatisk, seriös och framåt; Seriös; Bra beskrivning med inte endast prat om hur duktig hon är; Bra ansökan. Trevligt skriven, intressant; Lärare som sadlat om, intresserad av ämnet (avloppsfrågor); Bra skrivet; Framåt, drivande, optimistisk, sportig, trevlig; Trevlig; Ger intryck att vara öppen och positiv; Verkar trevlig, vill hjälpa människor; Effektiv, pedagogisk; + intresserad av skidor; Skulle vara en härlig arbetskamrat; Foto lite irriterande faktiskt; Att hon är sportig+; Avskyr foton.</p>
<p>Kommentarer från kommun B:  Bra ansökan, lagom lång; Bra ansökan bra beskrivning av sig själv/utbildningen, intressen, lagom lång; Har egentligen sökt en annan tjänst, välskriven ansökan; Driven intresserad, ambitiös. Ger ett bra intryck; Ger ett positivt intryck; En aktiv person; De egenskaper hon relaterar till är positiva för tjänsten; Slutade som lärare efter 1 år varför? En kort beskrivning skulle vara bra i ansökan. (Ger hon upp för lätt? Eller finns det andra orsaker?); Troligen mer användning för miljötillsyn än för livsmedelstillsyn; Trevligt brev. Ger ett gediget intryck.</p>
<p>Kommentarerna ger ett relativt enstämmigt intryck och av allt att döma ger ansökan ett gott intryck av den som söker tjänsten. Den verkar falla alla i smaken och väcker inga tvivel över om hon verkligen är den kompetenta person som hon uppfattas ge sig ut för att vara. De goda omdömena är många och de visar vilka egenskaper som skattas högt.</p>
<p>Många rekryterare betonar ansökans form. Det förefaller vara en viktig aspekt som här förstärker sökandes möjligheter eftersom rekryterarna över lag anser att den är bra liksom hennes självbeskrivning. En motivering till detta omdöme är att hon inte bara håller fram egna förtjänster. Finessen med Lisas ansökan är kanske att hon framhäver sig själv och sin förträfflighet indirekt och överlåter åt läsaren att själv dra den slutsatsen. Det möjliggörs genom att hon beskriver något hon har gjort som en pågående aktivitet. Exempelvis skriver hon så här ” Jag förenklar gärna svårbegriplig information till ”högstadienivå”/:::/  eller ” /…/drar mig inte för att hjälpa till om det behövs.”  Om hon istället skulle ha skrivit ”jag är duktig på att förenkla och hjälper gärna till”, hade det mer framstått som ett konstaterande och inte appellerat till aktivitet på samma sätt. Rekryterarnas positiva inställning kan även bero på att Lisa integrerar sin mer personliga sfär med den professionella. På så sätt skapar hon en helhet som får kunskaper och kompetenser att framstå som naturliga och integrerade i hennes personlighet. Det mesta uppfattas positivt men det finns också några anmärkningar. En gäller att hon har foto på sig själv i ansökan, vilket ogillas av flera rekryterare och en annan anmärkning berör orsaken till Lisas korta tid som lärare efter lärarexamen.</p>
<p>Hur motiverades rangordningen av Lisa Hjorthagens ansökan? Efter att rekryterarna hade kommenterat formell och informell kompetens fick de till uppgift att rangordna de sex ansökningarna sinsemellan och motivera den. Det har förmodligen bidragit till att en del som angavs där återupprepas under rangordning. Trots upprepningarna av kommentarer är det dock vad rekryterarna valde att poängtera vid placeringen av de sökande. För Lisas del innebar det att samtliga sex rekryterare i kommun A oberoende av varandra ansåg att hon var mest lämpad för tjänsten i jämförelse med fem andra ansökningar. I kommun B som sökte en livsmedelsinspektör bedömdes Lisas ansökan positivt även om hon inte uppfattades som mest lämpad. Två av fyra rekryterare placerade henne på andra plats och de två övriga på fjärde plats. På första plats hade samtliga på kontoret placerat en sökande vars utbildning hade fokus på livsmedel, ”Bioteknologi med livsmedelskemi 160 p”.</p>
<p>Rangordningen motiverades så här i kommun A: Relevant utbildning och erfarenhet, verkar mycket duktig och trevlig, bra på att vara drivande men verkar samtidigt vara/kunna bli en sympatisk arbetskollega; Har relevant utbildning, bra exjobb övriga meriter bra – lärare, konsultföretag – bra merit, verkar trevlig; Erfarenhet av aktuellt projektarbete, utbildning enligt kravet. Ung och vetgirig; Hon verkar trevlig och kompetent. Bra med pedagogisk utbildning i detta jobb; Har den erfarenhet som krävs för detta projekt. Behöver inte så mycket tid för att komma igång; Har nästan rätt utbildning, gjort avloppsinventering. Verkar passa in i gänget – personlighet. TP PT</p>
<p>Kommentarer från kommun B:  Hon har gått den ett-åriga kompletteringsutbildningen till MHS-inspektör. Har en bredd som kan göra henne användbar på kontoret. Verkar ambitiös och driven är nog inte svår att sätta in i nya arbetsuppgifter; Hon har en något sånär relevant utbildning. Verkar positiv. Skrev en bra ansökan (andra plats). Trevlig positiv och öppen men kanske inte helt rätt utbildningsinriktning; Har egentligen sökt ett annat jobb som hon nog är mer lämpad för (utbildning). Arbetslivserfarenhet, pedagogiska utbildn./erf. (fjärde plats).</p>
<p>Sammantaget tyder kommentarerna på att individerna i organisationen har gemensamma föreställningar och ideal som de utöver formell kompetens bedömer sökande utifrån. I kommun B konkurrerar Lisa framförallt med en annan sökanden vars utbildning, till skillnad från Lisas, täcker det livsmedelstekniska området. Kommentarerna liknar dem i kommun A och den enda skillnaden är att de som placerade henne på fjärde plats har några förbehåll om att hennes utbildning inte är helt rätt och att hon egentligen sökte ett annat arbete. Trots det är omdömet till övervägande del positivt, vilket kan bero på flera saker. En är att hon har en utbildning inom de naturvetenskapliga ramarna och att det därav bedöms som möjligt för henne att ändå åta sig och genomföra tjänsteuppdraget.</p>
<p>Kommentarerna visar också att många tolkningar och slutsatser dras av ett relativt litet underlag. Det behöver i och för sig inte innebära att de är definitiva eftersom rekryterarna förmodligen är medvetna om att bedömningarna kan behöva revideras vid en eventuell intervju. Dessutom utgår rekryterarna troligen från att det inte är säkert att den de själva finner som mest lämpad tycker detsamma. Sökande har kanske sökt flera tjänster och det är inte säkert att de finner rekryterarnas arbetsplats vara den mest attraktiva om de får välja. Rekryterarna behöver därför vara öppna för flera sökande. Därtill kan det personliga mötet bidra till andra slutsatser än när enbart den skriftliga ansökan har tjänat som underlag.</p>
<p>Sammantaget ges ganska långtgående kommentarer på ett relativt litet underlag och även om Lisas kompetensprofil stämde i den ena men inte den andra kommunen, var omdömet om hennes ansökan tämligen enstämmigt. I båda kommunerna tar rekryterarna fasta på utbildning, erfarenhet, personlighet och de gör ganska likvärdiga bedömningar av sökanden. Formell kompetens står således högt i kurs bland rekryterarna. Kommentarerna på Lisas pedagogiska utbildning tyder också på att själva utbildningen skattas positivt. Det är anmärkningsvärt att flera deltagare ser den pedagogiska utbildningen som en otvivelaktig tillgång. Trots att personen valde att skola om sig redan ett år efter examen efterlyste endast en rekryterare en förklaring. Ett skäl till att ingen annan väckte frågan kan vara att rekryterarna inte hade tillräckligt med tid för att problematisera detta förhållande. Uppenbarligen uppfattas det inte som en informationsbrist och bidrar inte heller till tveksamhet över sökanden. Just luckor i informationen kan annars bidra till att väcka misstänksamhet om sökandens lämplighet därför att rekryterarna inte lyckats skapa en klar bild av denne (Nilsson, 2006). Att det inte sker med Lisas ansökan kan bero på att rekryterarnas tolkningar av hennes ansökan skapar en så pass stabil bild att en informationslucka inte inverkar på helhetsbilden.</p>
<p>Kommentarerna tyder samtidigt på en meritokratisk inställning hos rekryterarna, som medför att individer rangordnas efter utbildningsmässiga meriter. Detta sker utan att förmågan att ta till sig eller utöva kunskaperna i praktiken berörs. Om det vore viktigt skulle förmodligen fler rekryterare ha reagerat på att hon så snart skolat om sig. Eftersom de inte gör det kan det tyda på det som Bourdieu avser med begreppet sekundäregenskaper, det vill säga att sökanden genom sina examina också har tillgång till en viss slags värderingar som premieras högt och därmed utgör en slags dolda kriterier (Bourdieu, 1993). Förutsatt att den formella kompetensen håller sig på en viss naturvetenskaplig akademisk nivå och sökanden i övrigt uppfyller informella krav förefaller värdet på den formella kompetensen tänjbar. Den ettåriga kompletteringsutbildningen till miljö- och hälsoskyddsinspektör uppfattas här exempelvis som ett bra komplement till den naturvetenskapliga grundutbildningen. Det skiljer sig från hur utbildningar har omtalats vid flera andra rekryteringsträffar (Nilsson, 2006). Den odiskutabelt bästa utbildningen för den som vill bli miljöinspektör poängterades av rekryterare vara den som ges i Umeå. TPF FPT  När verkligheten tränger sig på tycks behovet av att få ett arbete utfört och de sökandes kompetenser sinsemellan inverka vid urvalet. Rekryterarna kan alltså tänka sig att anställa en person med en utbildning som är närbesläktad med den som omtalas som den bästa.</p>
<p>En annan väsentlig aspekt av kommentarerna är rekryterarnas intresse för själva formen och stilen i ansökan. Den anses lagom lång, välskriven, intressant osv. Modellen för genren fungerar som en måttstock för läsarens gillande (eller ogillande) av texten och den faller alla i smaken och väcker ingen ovisshet över sökandens trovärdighet. En aspekt på detta är att Lisa anses beskriva sig själv bra utan att framhålla hur bra hon är. Poängen med hennes ansökan är förmodligen att hon gör det men med finess, vilket innebär att hon låter mottagaren själv dra slutsatsen om hennes förträfflighet. Den positiva inställningen till ansökan och sökanden kan bero på att hon integrerar sin personliga värld med den professionella och skapar en helhet. Därmed framstår kunskaper och kompetenser som naturliga och integrerade i personligheten. Detta samspelar dessutom med mottagarnas perspektiv. Mottagarna förstår, känner igen och delar meningen med det hon säger om sig själv. Utifrån det föreställer sig rekryterarna vem hon är och den delade meningen bidrar till att de tolkar henne positivt.</p>
<p>Lisa beskrivs som en person med bred informell kompetens, ambitiös, aktiv, framåt, seriös, drivande, optimistisk, kompetent, vetgirig, trevlig, utåtriktad och hjälpsam. Hon förställs passa in i gänget och bli en sympatisk kollega. Möjligheten att föreställa sig en individs karaktär utan ett personligt möte, vilar på mottagarens tolkningar av de tecken som sändaren använder i ansökan. Med tecken menas den mening som orden är fyllda med (Hall, 1997: 31ff). Exakt vilka ord/tecken som leder till vissa tolkningar kan jag inte avgöra utifrån mitt material, men kommentarerna på ansökan visar att tolkningarna som görs är relativt långtgående. Det tyder på att rekryterare har ett sammanhang de utgår från och som ansökningarna sätts in i när de tolkas. Kommunikationen är subtil och handlar om förmågan att använda tecken som mottagaren i sin tur kan avkoda meningsfullt. Det bygger på att tecknens innebörd är likvärdiga för mottagare och sändare. Eftersom tolkningarna är snarlika tyder det också på att sammanhanget som de refererar till när det tolkas är gemensamt och att de har gemensamma ”värderingar” om vad som är viktigt/oviktigt, lämpligt/olämpligt osv. Det tyder på att de har en gemensam tankestil som ligger till grund för hur de tolkar sökande.</p>
<p>Nu övergår jag till att diskutera den andra ansökan som jag tidigare nämnde. Den har Daniel Salberg skickat till två kommuner som båda sökte miljöskyddsinspektörer, men med lite olika inriktningar. Ansökan ser i stort sett likadan ut till båda kommunerna. Tjänsteutlysningarna skiljer sig dock åt. I kommun A som också Lisa hade sänt sin ansökan till sökte kommunen som sagt en inspektör för ett fem månaders projektarbete för att inventera vatten- och avloppssituationen i kommunen. I den andra kommunen, ”C”, gällde tjänsten ett års vikariat med tillsynsarbete enligt miljöbalken med inriktning mot främst miljöfarlig verksamhet och hälsoskydd.</p>
<p>Ansökan till tjänsten som Miljö- och hälsoskyddsinspektör</p>
<p>Mitt namn är Lisa Hjorthagen och jag är en 27 årig dalkulla men bofast i X sedan två år. Jag läser Miljö- och Hälsoskyddsprogrammet vid X universitet och tar examen i juni. Mitt examensarbete utför jag nu på X kommun /och uppgiften består i att inventera och inspektera enskilda avlopp. Jag skall sedan göra beräkningar på hur närsalterna belastar intilliggande vattendrag och i slutändan ”sjön”. /där jag tillsammans med handledare från kommunen inspekterat över 100 enskilda avloppsreningsanläggningar. Jag genomför nu beräkningar hur dessa avlopp belastar Storsjön med fosfor. Mitt arbete ingår som en del i Storåns Vattenvårdsprojekt vars ena syfte är att beräkna hur olika källor påverkar Storån och i slutändan vår dricksvattentäckt ”sjön” med närsalter./ Jag läser under våren även en distanskurs i marksanering som omfattar fem poäng vid X universitet.</p>
<p>Våren 2000 utexaminerades jag från grundskollärarutbildningen, med inriktning mot årskurserna 4-9 inom matematik och naturorienterade ämnen, vid X universitet. Utbildningen är bred och jag har läst cirka 20 poäng vardera, matematik, fysik, kemi samt 50 poäng i biologi. Efter nästan 5 år i Umeå sökte jag mig söderut. Där fick jag en fast tjänst som Ma/No lärare i de högre årskurserna på X skola. Förutom undervisningen omfattade arbetet även mentorskap för en grupp elever vilket innebar ett stort ansvar gentemot föräldrar, elever och organisation. Arbetet krävde god samarbetsförmåga och förmåga att bemöta olika personligheter.</p>
<p>Jag har även arbetat med miljöfrågor på konsultföretaget X i X. Uppdragen har kretsat mycket kring mark- och grundvattenföroreningar. Vattenprovtagning samt vattenprovanalyser har hört till uppgifterna.</p>
<p>Det som jag anser vara några av mina starka sidor, är att effektivisera och planera. Jag uppfattar mig som en drivande person och har lätt att ta kontakt med nya människor. Jag förenklar gärna svårbegriplig information till ”högstadienivå”, för att göra den begriplig och åtkomlig även för den mindre insatta. Jag är nyfiken och intresserad av att lära mig nya saker och drar mig inte för att hjälpa till om det behövs.</p>
<p>Mina intressen består av sport och att umgås med vänner. Vintertid åker jag mycket skidor och har tillbringat en längre period i Alperna. Innan jag flyttade från X hann jag även med att träna längdskidor så jag kunde åka Vasaloppets Öppna spår. /Det som jag är mest kunnig inom är frågor som rör miljöfarlig verksamhet varav detta vikariat låter väldigt lockande. Jag är även intresserad av sommartjänsten om det ovan nämnda inte skulle bli aktuellt. Efter samtal med kontaktperson på er förvaltning framkom att ni hade en livsmedelstjänst som ej var tillsatt, varav jag även söker denna. /Jag söker denna tjänst eftersom jag känner mig kunnig inom detta område och jag skulle vilja fortsätta arbeta med VA-frågor. Under denna tid som jag utför mitt examensarbete har jag även skaffat mig ett kontaktnät inom VA-branschen, vilket kan vara till fördel för fortsatt arbete./ (Min anmärkn.; texten inom snedstreck skiljer den ena ansökan från den andra.)</p>
<p>Min förhoppning är att vi får tillfälle att träffas för att tala om tjänsten.</p>
<p>Ort och datum</p>
<p>Med vänlig hälsning</p>
<p>Ansökan från Daniel Salberg sändes till och kommenterades av två kommuner som jag genomförde rekryteringar i. Ansökan 3:2 och 4:2 i mitt arkiv.</p>
<p>Den första frågan som ställs till rekryterarna är: Hur värderades Daniels formella kompetens i förhållande till tjänsten? Även Daniels ansökan bedömdes på två miljökontor och för att tydliggöra likheter och skillnader separerar jag kommentarer från respektive kommun, A och C. Här följer först kommentarer från kommun A: Civilingenjör, vattenrening, akademiker; Bra, kanske lite över vad vi kräver; Omfattande, dock inte helt relevant för aktuellt arbete; Överkvalificerad, fel; Ingenjör med miljöintresse inte helt relevant; Kan vara ganska ok, men specifika kunskaper behövs; Ingen direkt relevant, ingen praktisk. Jobbat med miljöfarlig verksamhet; Bra kanske för mycket; Saknas; Tillräcklig; Inom myndighet men ej kommun, ingen vad gäller avlopp; Erfarenhet av myndighetsarb; Passar till myndighetsutövare behövs för detta jobb?; Bra; Sättet att skriva på flyter bra.</p>
<p>Kommentarer från kommun C:  Vet ej; Civilingenjör med miljöinriktning; Något vid sidan;</p>
<p>Civilingenjör, miljö- och vattenteknik; 1 år som handläggare; Länsstyrelsen; Något vid sidan; Miljöskyddshandläggare på länsstyrelsen 1 år; Goda språkkunskaper i flera språk; Språkkunskap; Miljörätt 10 p.</p>
<p>Rekryterarna uppfattar Daniels utbildning som omfattande, men inte riktigt relevant. Flera kommenterar honom som överkvalificerad. En del av rekryterarna utrycker direkt att han inte stämmer överens med deras krav på utbildning, medan andra är mer försiktiga. I den ena kommunen uttrycks det så här ”kanske för mycket”  och i den andra med följande ”vid sidan”.  Det kan vara ett uttryck för att rekryterarna trevar i sin tolkning av sökande, kanske är de osäkra över att ha en kandidat som å ena sidan är väl kvalificerad men samtidigt inte riktigt faller dem i smaken. Erfarenheten från länsstyrelsen framställs av någon som en brist eftersom den inte är från en kommun, medan andra poängterar hans erfarenhet som miljöhandläggare på länsstyrelsen. Samtidigt noterar ytterligare några en ingenjör med miljöintresse som irrelevant. I övrigt har två deltagare poängterat språkkunskaper som något positivt. Det är svårbegripliga kommentarer eftersom tjänsten vänder sig till en allmänhet i Sverige. Sammantaget spretar omdömena i olika inriktningar. Det kan bero på många faktorer såsom att hans sammansättning av utbildning och erfarenheter är ovanlig för dem och att de inte riktigt vet hur de ska hantera honom, då en del omdömen framstår som mer trevande än andra.</p>
<p>Hur värderas informell kompetens i Daniels ansökningar? Här följer kommentarer från kommun A: Seriös, något lång; Seriös, uttrycker sig bra; Bra skriven; Mycket bra ansökan; Verkar insatt i vad det innebär att arbeta i en kommun med myndighetsutövning. Informativ ansökan; Bra skrivet. Bra kvalifikationer, men kanske inte just avloppsinventering; Intressant, seriös, auktoritär; Verkar trevlig; ?; Verkar initiativrik och engagerad, intresserad; Anpassningsbar, arbetar bra i grupp och med andra; Känns lite för mer; Att han gillar jobba med människor; Eventuellt negativt, tackade nej till fast tjänst neg. Vad gör han för närvarande?</p>
<p>Kommentarer från kommun C:  Gav lite mer att läsa än de övriga; Inte så gott, ger intryck av att vara endast eller väldigt mycket ”miljöskyddsintresserad”; Redig; tveksamt; Gillar myndighetsarbete, gillar lite okonventionella lösningar; Lite ”von oben”; Formuleringen ”…lockas av kontakten med den vanliga människan…” väcker funderingar; Anser sig själv ha lätt för att samarbeta, vara initiativrik ansvarskännande och arbeta okonventionellt; Tveksam till ”brinnande miljöengagemang”; Tveksamma uttryck i personliga brevet bl a ”brinnande” miljöengagemang och en hel del i sista stycket.</p>
<p>I kommun A uppfattas Daniels informella kompetens i stort sett positivt med en betoning på ansökans form som av flertalet omtalades som välskriven och informativ. Men det finns även några som är tveksamma till honom. Det skiljer sig från Kommun C där rekryterarna är mer negativa och uppfattar honom dels allt för miljöintresserad, dels högmodig. Flera kommentarer antyder även att läsarna av ansökan inte har tagit till sig hans självpresentation, vilket utmärks av deras distanserade återgivning – ”anser sig själv” . De uppfattar det inte som självklart att han verkligen är som han beskriver sig själv. En deltagare skiljer sig dock från de övriga och tolkar sökanden som en person som tycker om lite okonventionella lösningar.</p>
<p>Daniels beskrivning av sitt miljöintresse uppfattas som starkt och till hans nackdel i den ena kommunen medan samma beskrivning inte kommenteras speciellt i den andra kommunen. Ur rekryterarnas perspektiv utmärker han sig genom att beskriva vanliga människor på ett sätt som de tolkar nedlåtande och därför uppfattas han ha ett ”von oben” perspektiv i sitt sätt att tala. Rekryterarna är fundersamma över hur han verkligen  är som person och framförallt att han känns som för mer. Någon är till och med fundersam över om det ska tolkas negativt att sökanden tidigare har tackat nej till fast tjänst. Annars skulle ett erbjudande om en fast tjänst kunna ge en slags legitimitet eftersom vederbörande godkänts av en tidigare arbetsgivare. Förmodligen är det därför Daniel nämner det men effekten uteblir (Nilsson, 2006).</p>
<p>Hur motiverades rangordningen av Daniel Salbergs ansökan? Av kommun As sex rekryterare, placerade tre Daniels ansökan på andra plats och tre på tredje plats. Det skilde sig åt från kommun Cs kommun där han ansågs som mest lämpad av en och minst lämpad av de tre övriga. Här följer motiveringar från kommun A: Bra erfarenheter. Verkar intressant med mycket utbildning; Lätt att sätta sig in i arbeten, erfarenhet av myndighet; Hög utbildning, bra merit, länsstyrelsen uttrycker sig väl  (andra plats). Svårt val, men har ändå jobbat med myndighetsutövning – och hade hand om överklagade avloppsärenden – inom miljöområdet. Verkar också sympatisk, duktig och seriös; Med sin omfattande utbildning borde han kunna vara aktuell; Jobbat inom yrket  (tredje plats).</p>
<p>Motiveringar från kommun C:  Gillar okonventionella lösningar för mig tyder det på en del kreativitet (första plats). Arbetserfarenhet och utbildning lite vid sidan av; Ansökan sänder signaler om en ”besserwisser; Felaktig utbildning” inte riktigt rätt för jobbet” (sjätte plats).</p>
<p>Tyngdpunkten i motiveringarna ligger på utbildning samt erfarenhet av myndighetsutövning. Det tyder på en meritokratisk inställning till utbildning. Skillnaderna i kommentarerna är stora; medan några lovordar sökandens meriter och utbildning, och någon annan poängterar okonventionella lösningar som ett tecken på kreativitet, anser ytterligare någon att erfarenheterna hamnar vid sidan av eller är rent felaktiga. Ännu någon läser in egenskaper hos den sökande som ogillas och tolkar honom som en besserwisser. Daniels formella kompetenser motsäger den tidigare tolkningen att utbildning överskuggar andra meriter, uppenbarligen beror det på både person och utbildning. Daniel uppfattas både positivt och negativt. Det är framförallt medarbetarna i kommun C som uttrycker starkt tvivel om honom som innehavare av den utlysta tjänsten. Flera funderar över hans attityd och om han möjligen är en besserwisser och miljöintresset väcker tvivel angående hans lämplighet. Jag tolkar det som att Daniel misslyckas med att upprätta meningskongruens med mottagaren och att orden han kommunicerar med inte har samma innebörd för mottagaren som för honom själv.</p>
<p>Även om många omdömen är positiva till Daniel är det någonting som lägger sordin på ansökan och gör att rekryterarna inte vill eller kan ta den riktigt till sig. Det är något av tveksamhet som kommer till yttryck i omdömena som till exempel verkar  intressant, anser  sig själv, som om rekryterarna inte riktigt litar på att Daniel är den de hoppas på. En förklaring till tvivlet över honom och hans kompetenser kan vara att han inte tillräckligt väl integrerar sin livsvärld med den professionella världen och att han därmed inte känns riktigt ”äkta” för rekryterarna. Han framhäver istället sina kvalifikationer och sin skicklighet på ett sätt som bidrar till att några uppfattar honom som en besserwisser och överdrivet miljöintresserad. Trots det får hans ansökan fina omdömen för dess form och stil med yttranden som; uttrycker sig bra, mycket bra och informativ ansökan. Det tyder på att de sökande bedöms med olika parametrar som samverkar i helhetsomdömet. Daniels ansökan bedöms t.ex. positivt utifrån form och stil men det hjälper inte upp det som får flera rekryterare att känna sig tveksamma inför honom. Utifrån Fleck och Douglas definitioner av tankestilar och institutioner kan det tolkas som att Daniel inte stämmer in i deras tankestil för den ”lämpliga” medarbetaren.</p>
<p>I kommentarerna framgår det dock att det finns en gemensam grund eller norm som de sökande bedöms utifrån. Normen är en del i ett större tankesystem som den enskilde individen är en del av. Den är inte avgränsad till arbetsplatsen utan går in i yrkesgruppen. I mitt material ingår rekryteringsträffar från fem olika arbetsplatser i olika kommuner. Kommentarerna har både gemensamma drag och skillnader. Det gemensamma härleder jag framförallt till yrkesgruppen och deras uppdrag. Miljöförvaltningarnas uppdrag styrs av ett antal lagar TPF FPT  och dessa gäller för alla kommuner över hela landet. Underlaget för att kunna dra några generella slutsatser är för litet men jag kan ändå återge något som var karaktäristiskt vid träffarna. Vid en av dem deltog flera personer som inte själva var utbildade eller verksamma som miljöinspektörer (politiker och en kanslist) och det som utmärker kommentarerna från detta tillfälle är att de var inte alls lika sammanhållna som vid övriga träffar därför att olika aspekter i ansökningarna uppmärksammades. Det tolkar jag som att de har lite olika fokus på det som uppfattas som väsentligt.</p>
<p>Hittills har jag visat två svenska sökande med svenska utbildningar. Jag har också valt att ta med ett exempel på en utländsk sökande för att belysa urvalsprocessen med hjälp av det. Exemplet kommer från en sökande till kommun ”D” och jag har valt att ta med det därför att det belyser rekryterares svårigheter att tolka obekanta utbildningar.</p>
<p>Kommun D utlyste två tjänster; den ena var en tillsvidaretjänst som miljöinspektör och den andra en sex månaders projektanställning. Angivna kvalifikationskrav var miljö- och hälsoskyddsinspektör eller miljöingenjör. Tre politiker och tre tjänstemän deltog vid rekryteringsträffen. Bland de ansökningar som behandlades hade en sökande utbildning från Ukraina. Det var Sergej Bukalov med en miljö- och hälsoskyddsutbildning som är grundad på en allmän läkarutbildning. Så här värderade rekryterarna Sergejs formella kompetens i förhållande till den sökta tjänsten: Svårbedömd, sjukvårdsinriktad. Mycket god. God. Bra. Välutbildad läk.? Miljö och hälsoskyddsinspektör rysk. Läkare sjukvård. Sjukvårdsinriktad ej vad vi söker. Sjukvård. Mycket god och bra. Läkarpraktik? Hygienist. Praktikjobb. God svenska. Bra. Psykiatriker? Epidemiolog.</p>
<p>Ansökan</p>
<p>Härmed anmäler jag mig som sökande till den utannonserade tjänsten som miljö- och hälsoskyddsinspektör</p>
<p>Mitt namn är Sergej Bukualov. Jag kom till Sverige från Ukraina 1996, där hade jag avslutat miljö- och hälsoskyddsutbildning som var grundad på allmän läkarutbildning och inriktad mot riskfaktorer av kemisk, biologisk och fysikalisk natur. Utifrån detta tror jag att tjänsten passar utmärkt för mig inte bara yrkesmässigt utan även personligt eftersom jag är väldigt intresserad av samspel mellan miljö- och hälsa i ett helhetsperspektiv. Utbildningen pågick i sex år och kan jämföras med miljö- och hälsoskyddsprogrammet vid Umeå universitet.</p>
<p>Under tre år arbetade jag som hygienist-epidemiolog (rysk benämning för arbetsmiljö- och hälsoskyddsinspektör) i Viborg regionen. Arbetet gick ut på att åstadkomma handläggning av miljörelaterade ärenden och miljötillsyn d.v.s. att identifiera, bedöma, kontrollera och förebygga ovannämnda risker. Jag svarade för planering av handlingsprogram, dokumentation, åtgärdsinriktade mätningar och rådgivning. Genom arbetet skaffade jag djup erfarenhet angående vederbörande rutiner och när det är tid för egna initiativ.</p>
<p>Jag har satsat mycket tid på språkutbildning och har läst sjukvårdssvenska som ger behörighet att utöva bl.a. läkaryrket i Sverige. På kursen läste vi juridiskt språk. Samtidigt kompletterade jag mina kunskaper genom att självständigt studera AGENDA21, EMAS, SIO-14001 och HABIT. För att introduceras bättre i samhället och avancera i språket praktiserade jag på olika ställen inom sjukvården.</p>
<p>Permanent uppehållstillstånd fick jag i juli 2000. Min ansökan om svenskt medborgarskap kommer att granskas i år. Jag är ensamstående, har en dotter som nio år i sommar. Vi är vänner och träffas gärna under helger och skollov. Jag motionerar regelbundet och är morgonmänniska. Fjällvandring är något som passar väl in på mig. Jag trivs i Sverige och hoppas att bygga upp ett nytt bra liv här.</p>
<p>Med vänliga hälsningar</p>
<p>Den formella kompetensen bedöms positivt med en del frågetecken kring det som avviker från den svenska utbildningen, nämligen läkarutbildningen som Sergej angav låg till grund för hans miljö- och hälsoskyddsutbildning. Flera rekryterare försöker räkna ut vad utbildningen står för med gissningar, om han är psykiatriker eller epidemiolog. De har svårt att förstå sambandet mellan läkar- och hälsoskyddsutbildningen. Rekryterarnas problem med förståelsen av det nya sambandet beror förmodligen på att de utgår från sin egen förståelse av vad en läkare och hälsoskyddsinspektör är och vilka utbildningar som hör ihop med respektive yrke. Så här värderade rekryterarna Sergejs informella kompetens i förhållande till den sökta tjänsten: Kort koncis ansökan. Ok. Gott. Bra. Intresserad av miljöfrågor, bra skriven ansökan. Effektiv, bra, intresserad av hälsa – miljö – människa. Examen klarad i Sverige? Kanske komplettera läkare + miljöarbete. +sjukutbildning.</p>
<p>Kommentarerna är över lag positiva till Sergej. Trots att han trycker mycket på sitt miljöintresse tolkas han inte som överdrivet intresserad, vilket varit fallet vid flera andra kontor när sökande uttryckt ett stort intresse för miljöfrågor. Men i detta sammanhang är det inte heller någon av de övriga sökande som uppfattas som överdrivet miljöintresserade. Det kan vara så att ingen sökande uttrycker något som har uppfattats som ett stort miljöintresse eller att det finns plats för ett större intresse här än på andra kontor. En orsak till detta kan vara att sammansättningen bland rekryterarna skiljde sig från övriga kontor genom att de utöver miljöinspektörer bestod av både politiker och en kanslist. Administratörer och politiker är kanske inte lika insatta i vad som krävs för tjänsterna. De är inte heller utbildade till inspektörer eller deltar i deras dagliga arbete och följaktligen inte präglade av erfarenheter utifrån yrkesgruppens horisont. Med andra ord är deras tankar och handlingar inte institutionaliserade inom miljöinspektörernas ”gemenskap”.</p>
<p>En fråga som reses av rekryterarna ovan är om examen har klarats i Sverige. Frågan ter sig lite underlig med tanke på den omfattande utbildning som den sökande har. Möjligen kan frågan handla om ifall personen har rätt att utöva läkaryrket, men det är inte relevant för den sökta tjänsten. Läkarutbildningen framstår dock som mycket oklar för flera rekryterare när det gäller kommentarer avseende den formella kompetensen. Det visar hur svårt det kan vara att rekontextualisera en utbildning från ett sammanhang till ett annat, trots att Sergej har varit mycket noga med att sätta in både sin utbildning och sina erfarenheter i den svenska kontexten. Sergej kommenteras till skillnad från Daniel inte som överkvalificerad. I Daniels fall tror jag att det ska tolkas i relation till att han i övrigt uppfattades som en besserwisser medan motsvarande kommentarer på Sergej är positiva. När det gäller kommentarerna på hans utbildning tolkar jag dem som att kategoriseringen av hans utbildning ligger som ett hinder för förståelsen av hans kvalifikationer. Det är möjligt att kommentarerna hade sett annorlunda ut om endast yrkesutövare hade deltagit som rekryterare. Vid denna rekryteringsträff deltog även yrkespolitiker, vilket kanske förklarar att de inte kan se bortom sammansättningen av utbildningen. Det finns även de på kontoret som ser hans kvalifikationer, och dessa är verksamma i yrket. Det visar samtidigt hur viktigt det är att vara kunnig i yrket för att kunna föreställa sig innehållet i en utbildning och dess innebörd för en viss verksamhet.</p>
<p>Sergej placeras ganska högt upp när samtliga sex ansökningar rangordnas av rekryterarna. Han placerades på första plats av en rekryterare, andra plats av tre rekryterare, fjärde plats och sjätte plats av vardera en rekryterare. I det följande återger jag rekryterarnas motiveringar till sina respektive placeringar: ” Han ger ett gott helhetsintryck, god utbildning bra erfarenhet och bra kompetens. Mycket välutbildad, är utbildad från Ukraina, klassade enligt CEDEFOP? Kanske kombinera läkarjobb med miljö- och hälsoinspektör? God utbildning och har gått in för att anpassa sig till svenska förhållanden och verkar vara målmedveten. Bra miljö- och hälsoskyddsutbildning. Verkar intresserad men är mer läkarutbildad. Medicinskt utbildad. Har ej uppehållstillstånd vilket tyvärr kan innebära att vi snart måste söka en ny igen.”</p>
<p>Sammanfattningsvis anser rekryterarna att Sergej ger ett gott intryck i sin ansökan och hans utbildning uppfattas hålla god nivå. En del funderingar finns kring läkardelen i utbildningen och vad den kan användas till. Det framstår exempelvis som om en rekryterare uppfattar att läkardelen i utbildningen är ett hinder för sökanden, trots att den sökande anses vara intresserad. Sergej har dels poängterat likheten i sin utbildning med den i Umeå, dels beskrivit sina självständiga studier i olika slag av miljöverksamhet som är typisk för yrkesutövarna i Sverige. Jag tolkar rekryterarnas svårigheter med Sergejs meritering som en fråga om nya kategoriseringar som de inte varit beredda på. De har svårt att förstå innebörden i Sergejs beskrivning därför att deras tidigare och invanda kategoriseringar ligger som ett hinder för att ta in ny information som visar att det kan vara på ett annat sätt.</p>
<p>En kommentar till hans ansökan är märklig. Den visar att rekryteraren uppfattar informationen tvärtemot det som står i handlingarna. Sergej understryker att han har permanent uppehållstillstånd sedan juli 2000 samt att hans ansökan om svenskt medborgarskap kommer att granskas i år. Rekryteraren kommenterar det så här: ” Har ej uppehållstillstånd vilket tyvärr kan innebära att vi snart måste söka en ny igen.”  Missförståndet är svårt att förstå kanske har rekryterare inte läst igenom handlingarna ordentligt utan bara uppfattat ordet ”uppehållstillstånd” och sedan lagt till resten själv.</p>
<p>Vid en jämförelse mellan kommentarerna på de båda ansökningarna framstår en ideal miljöinspektör som en person som hjälper till där det behövs, är sympatisk, duktig, seriös, anpassningsbar, initiativrik, kreativ och samarbetsvillig. Det är också en person som inte framhäver sig själv och undviker att veta bättre än andra. Med andra ansökningar hade förmodligen andra aspekter poängterats utifrån vad sökandes självbeskrivningar aktualiserat hos mottagaren. I en ansökan handlar det om att kunna kommunicera så att kompetenser och egenskaper framkommer på ett väl avvägt sätt för mottagaren. Tankestilens krav på viss stil och form i ansökningar ställer krav på sökandes förmåga att hantera detta och är därmed en del av den informella kompetensen som ger rekryterarna viktiga komplement till helhetsintrycket av en sökande. Ett positivt helhetsintryck kräver ömsesidiga perspektiv mellan sändare och mottagare.</p>
<p>Jag tolkar det som att rekryterarna utgår från en inre mall när de bedömer de sökande. Mallen består av utbildning, erfarenhet och olika slag av informell kompetens som bland annat handlar om hur och vad sökande kommunicerar om sig själv. Det är dock inte fixerat exakt vad som ingår i detta men rekryterarna vet när sökande inte motsvarar förväntningarna, enligt deras inre mall. Analysen tyder på en positiv särbehandling av de sökande som i sina ansökningar ger i från sig ord, begrepp och signaler, det vill säga en sorts koder som är utmärkande för organisationerna de arbetar i. Koderna behöver inte alltid vara uttalade och uppenbara men poängen är att de känns igen av rekryterarna. För att bli rekryterad handlar det förenklat uttryckt om att stämma in i den inre mall som medlemmarna i organisationen bär på.</p>
<p>I fallet med Sergejs ansökan tolkade jag att rekryterarnas bristande förförståelse av hans utbildning, en kombinerad läkar- och hälsoskyddsutbildning, blev ett hinder för förståelsen av hans kompetens. Även om han också uppfattades som en intressant sökande blev hans utbildningsbakgrund en hämsko för honom till följd av att den inte kunde igenkännas av rekryterarna. Ingen gör några invändningar mot Sergejs informella kompetenser och med tanke på att han placeras på första och andra plats av fyra rekryterare bedöms han som intressant för tjänsten.</p>
<p>Analysen tyder på en positiv särbehandling av de sökande som i sina ansökningar ger i från sig ord, begrepp och signaler, det vill säga en sorts koder som är utmärkande för organisationerna de arbetar i. Koderna behöver inte alltid vara uttalade och uppenbara men poängen är att de känns igen av rekryterarna. Det handlar förenklat uttryckt om att stämma in i den inre mall som medlemmarna i organisationen bär på. TPF FPT  Samtidigt visar exemplen brist på förmåga att tolka och uppfatta kompetenser från andra sammanhang med andra samband än det som är känt sedan tidigare.</p>
<h2>Tolkningar utifrån gemensamma tankestilar</h2>
<p>Här har jag illustrerat hur rekryterares tolkningar av ansökningar med tre konkreta exempel. Det är ett litet underlag att generalisera utifrån, men till stöd för mina resonemang finns ett vidare och mer omfattande material som inte redovisas här. TPF FPT  Materialet omfattar även yrkesgruppen, undersköterskor. Den vidare analysen visar liksom i exemplen här att bedömningarna av sökande grundas på gemensamma preferenser bland rekryterarna/medarbetarna (Nilsson, 2006). Jämförelsen mellan kommentarerna på Lisas och Daniels ansökningar som hade skickats till vardera två kommuner visar stor samstämmighet i både negativa och positiva tolkningar av respektive sökanden. Eftersom tolkningarna har gjorts individuellt och oberoende av varandra tyder det på att rekryterarna har liknande värderingar av både formella och informella krav. Vid bedömningen av de sökande sammanflätas formell och informell kompetens. Även om utbildning och yrkeserfarenhet alltid skattas högt spiller den informella kompetensen över på tolkningarna av den formella kompetensen. Det visade sig exempelvis i uppskattningen av Lisas pedagogiska utbildning som stärktes av att hon för övrigt uppfattades som intressant för tjänsten medan Daniel istället betraktades som överkvalificerad med ett ”von oben” perspektiv. Utbildning och väl dokumenterade erfarenheter räcker inte till om sökanden inte kan förmedla sina kvalifikationer på ett för rekryterarna igenkännbart eller acceptabelt sätt. Det framgick också genom Sergejs ansökan som uppfattades positivt trots att flera rekryterare hade svårigheter att tolka hans utbildningsbakgrund. I fallet med Sergej var det ganska uppenbart att han omsorgsfullt överfört sina kunskaper till svenska förhållanden. Han hade också studerat det som var typiskt för svenska förhållanden för att på så sätt förbättra sina möjligheter på arbetsmarknaden. Det är svårt att veta om det var det eller exempelvis hans språkbruk som bidrog till att hans informella kommunikation nådde mottagarna.</p>
<p>För att komma ifråga för en intervju och i ett senare skede väljas ut till tjänsten behöver sökande kunna kommunicera på ett sätt som tilltalar rekryterarna, vilket förenklat uttryckt handlar om att stämma in i den inre mall som de bär på. Denna inre mall mäts de sökande efter och vägleder rekryterarna när de bedömer om sökande stämmer in eller ej. Resultatet av analysen tyder på att tolkningarna av ansökningarna i huvudsak vilar på gemensamma preferenser i organisationer och inte på enskilda rekryterares individuella preferenser. Rekryterarnas samsyn tyder på att individerna i yrkesgruppen tolkar sökande på liknande sätt utifrån liknande mallar förankrade i gemensamma tankestilar.</p>
<p>Det finns dock variationer mellan rekryterarna som deltar, vilket inte äventyrar mallens existens eftersom den inte på något sätt är definitiv eller essentiell. Tankestilen har över tid utvecklats av människorna i organisationen. I takt med att nya börjar och andra slutar, utbildningar, yrken och samtiden förändras är det troligt att även tankestilen inom en organisation påverkas och förändras. Det innebär också att de tankestilar som utvecklas inom organisationer har förgreningar till det omgivande samhället. Variationer mellan enskilda individer kan därför ha många orsaker. Några är att de har skilda erfarenheter av liv och arbete som inverkar på hur de fattar sina beslut, dels kan de ha arbetat olika länge på en arbetsplats eller inom ett yrke. Dessutom är det troligen lättare att vara enad och se gemensamma mönster när en person stämmer in på den inre och gemensamma mallen, till skillnad från när en person inte gör det eller om det finns tveksamheter kring vederbörande.</p>
<p>En konsekvens av ovanstående är att avvikelser från rekryterarnas gemensamma inre mall drabbar alla sökande. Den subtila kommunikationen som äger rum mellan dem som söker personal och de som söker arbete samt den tysta kunskap som präglar urvalsprocessen är komplicerad och försämrar tillgängligheten för yrkesutövare som inte är inskolade i denna konst.</p>
<h2>Avslutande diskussion</h2>
<p>I denna artikel har jag studerat hur rekryterare på några arbetsplatser tolkar ansökningar. Min tanke var att undersöka om det kan finnas något i själva rekryteringsprocessen som bidrar till att vissa grupper av människor inte kommer in på arbetsmarknaden. Analysen visar att så kan vara fallet. I organisationer utvecklas över tid gemensamma tankestilar bland medarbetarna som de utgår från när de bedömer sökande. Det är en komplicerad kommunikation som pågår under urvalsprocessen, delvis därför att den är subtil vilket gör det svårt att sätta fingret på vad som krävs av en sökande. Det viktigaste eller mest avgörande i urvalsmetoderna är oartikulerat och utgör en del av organisationens tysta kunskap. Vilka informella kompetenser och varför vissa av dem premieras framför andra är inte uttalat och framstår ofta som oreflekterat. Så länge de inte artikuleras finns det en risk att de tillämpas på situationer eller personer som är förment lika. Dessutom går det varken att utvärdera eller medvetet påverka och förändra outtalade rutiner. Tankestilarna är dock föränderliga och påverkas av medarbetarna i organisationen och dess omvärld.</p>
<p>Det som avgör om en person kommer ifråga för en tjänst är i första hand att den formella kompetensen är uppfylld men det ger i sig självt inget arbete. Det krävs också en förmåga att förmedla sig via informella kompetenser vilket kan förutsätta att sökande inskolats i det tänkande som gäller för yrkesgruppen eller arbetsplatsen i fråga. Tankestilarna är samtidigt förankrade i det omgivande samhället vilket förmodligen också kräver en orientering i detta för att en sökande ska stämma in i de inre mallar som rekryterarna mäter de sökande mot när de tolkar deras ansökningar. Denna metod tillämpas på alla sökande och drabbar dem som är ovetandes om vad som krävs av dem utöver den formella kompetensen. Tillgången till den subtila kommunikationen och kodspråket kan antas vara lägre bland individer med svenska som andra språk, utrikes födda samt personer med utbildningar från andra än svenska sammanhang. Det är en form av exkludering som drabbar dem som inte uppfyller normen och inte kan koderna. Det är sannolikt att utrikes födda drabbas i högre grad än infödda.</p>
<p>En viktig slutsats av resultaten från analysen är att organisationer fortlöpande behöver arbeta med att reflektera och diskutera de tysta och informella strukturer som de präglas av. Om de inte bjuder in till den typen av diskussion kan de inte komma till rätta med de eventuellt sneda, medvetna eller omedvetna urval de gör sig skyldiga till. I exemplet med Sergej som hade en för rekryterarna okänd utbildningskombination ledde okunskapen till att de hade svårt att ta in och förstå informationen då den inte stämde med det förväntade. Detta leder också till en slutsats om vikten att i organisationer diskutera och reflektera över kunskaper, kompetenser och kvalifikationskrav i utlysta tjänster. Arbetslivet är dock komplicerat och bygger i hela sin struktur på inkludering av dem med ”rätt” tillgångar i form av utbildning och erfarenhet och exkludering av dem som saknar dessa och verkar alltså samtidigt på flera nivåer.</p>
<p>För att råda bot på enskilda individers handlingar som direkt syftar till att diskriminera kan det vara relevant med olika slag av attitydpåverkan. Effekterna av dylika åtgärder är dock mer ovissa om handlingsmönstren istället ligger inbäddade i det inre i organisationers liv. Ovissheten kommer sig av att åtgärderna befinner sig på ett medvetet plan och riktas mot enskilda individer medan motiven till handlingarna som här belysts snarare är förankrade i organisationens inre. För att vidtagna åtgärder ska korrespondera med praktiken är det viktigt att utröna vilka de bakomliggande orsakerna för det som ska åtgärdas, annars riskerar vidtagna åtgärder att leva sina egna liv vid sidan om organisationer.</p>
<h2>Referenser</h2>
<p>Arai, Mahmood, Schröder, Lena & Vilhemsson, Roger (2000) En svartvit arbetsmarknad – en  ESO-rapport  om vägen från skola till arbete.  Ds 2000:47. Stockholm: Finansdepartementet. Nedladdningsbar: http://www.regeringen.se/sb/d/4994/a/36276</p>
<p>Kunskapssociologi: Hur individen uppfattar och formar sin sociala verklighet. Stockholm : Wahlström & Widstrand.</p>
<p>Bolander, Pernilla (2002)  Anställningsbilder och rekryteringsbeslut.</p>
<p>Stockholm: Ekonomiska forskningsinstitutet vid handelshögskolan i Stockholm.</p>
<p>Bourdieu, Pierre (1993/1986) Kultursociologiska texter.  Stockholm: Brutus Östlings bokförlag.</p>
<p>Dahlstedt, Magnus (2005)  Reserverad demokrati. Representation i ett mångetniskt Sverige. Umeå: Borea.</p>
<p>Edström, Nina (2001)  Gott och blandat. Om rekrytering och exkludering. En studie av förhållandena i Botkyrka kommun inför ett kommande mångfaldsarbete. Botkyrka: Mångkulturellt centrum.</p>
<p>Fleck, Ludwik (1997/1933)  Uppkomsten och utvecklingen av ett vetenskapligt faktum. Inledning till läran om tankestil och tankekollektiv. Stockholm: Symposium.</p>
<p>Hertzberg, Fredrik (2003)  Gräsrotsbyråkrati och normativ svenskhet. Hur arbetsförmedlare förstår en etniskt segregerad arbetsmarknad. Stockholm: Arbetslivsinstitutet 2003:7.</p>
<p>Höglund, Sten (1998)  Svensk forskning om diskriminering av invandrare i arbetslivet 1990–1996. Stockholm: Rådet för arbetslivsforskning.</p>
<p>Höglund, Sten (2002)  Mångfaldens praktik. Kunskapsöversikt över svensk forskning om rekrytering, kvalifikationsvärdering och kompetenshantering 1990–2001, särskilt forskning som kan belysa eventuell diskriminering. Norrköping: CEUS (Centrum för etnicitets- och urbanstudier): Occational papers and reprints on ethnic studies, 2002 (16).</p>
<p>Josefsson, Ingela (1999) ”Kunskapsutveckling med högskolans hjälp” i Individen och arbetslivet. Perspektiv på det samtida arbetslivet kring sekelskiftet 2000.  SOU 1999:69. Stockholm: Norstedts.</p>
<p>Lange, Anders (1999)  Invandrare om diskriminering IV. Stockholm: CEIFO, Stockholms universitet.</p>
<p>Le Grand, Carl & Szulkin, Ryszard (1999) Invandrarnas löner i Sverige: betydelsen av vistelsetid, invandrarland och svensk skolgång.  Stockholm: Institutet för social forskning, Stockholms universitet.</p>
<p>Nilsson, Angela (2006 u.u.) Gränsvakter vid rekrytering.  (prel. titel) Stockholm: CEIFO, Stockholms Universitet.</p>
<p>Sundberg, Gunlög (2004)  Asymmetrier och samförstånd i rekryteringssamtal med andraspråkstalare. Stockholm: Almqvist och Wiksell International.</p>
<p>Scheuer, Jann (1999)  På catwalken med en matris 3x3. Kön, språk och symboliskt kapital i anställningsintervjuer. Stockholm: Kvinnovetenskaplig tidskrift, nummer 2 1999.</p>
<p>Övrigt</p>
<p>Lagen om åtgärder mot etnisk diskriminering (1999:130).</p>
<p>DO, Jämo, HO, HomO (1999)  Rekrytera utan att diskriminera.</p>
<p>Stockholm: Diskrimineringsombudsmannen. Integrationsverket (2004) Statistikrapport 2004 – statistisk uppföljning av Rapport integration 2003. Norrköping: Integrationsverket.</p>
<p>SCB (Statistiska centralbyrån) (2005) Tillsammans – integration i det svenska samhället. Befolknings och välfärdsstatistik.  Örebro: Statistiska centralbyrån.</p>
<h2>8 Rekrytering som en institutionell praktik av inkluderad och exkluderad underordning Anders Neergaard</h2>
<h2>Inledning</h2>
<p>I den svenska modellens glansdagar var full sysselsättning ett överordnat politiskt mål (Olsson, 1993). Med undantag för friktionsarbetslöshet och en del utanför arbetskraften, var de flesta anställda. Under den här perioden hade invandrade samma eller något (invandrade kvinnor betydligt) högre arbetskraftsdeltagande, sysselsättningsgrad och arbetade timmar. Sedan 1980-talet har den här bilden förändrats på ett dramatiskt sätt, speciellt efter 1990-talets ekonomiska kris. På många sätt har den dramatiska försämringen vad gäller invandrades arbetslöshet inneburit att den svenska modellens glansdagar även blir en nostalgi över ”den integrerade invandraren”. Det är felaktigt på två sätt. Dels var diskussionen om de invandrade även på denna tid en ”problemdiskussion” (se t.ex. Brune, 2004), dels kännetecknades arbetsmarknaden av en tydlig etnifierad segmentering. En etnifierad segmentering där invandrade befann sig längst ned, men inom arbetslivet. Det rörde sig om jobb som ratas av ”svenskar”, speciellt inom industrin, och som kännetecknades av de sämsta arbetsvillkoren och en låg grad av karriär mobilitet. Invandrade kvinnor, vilket såväl Aleksandra Ålund som Wuokko Knocke lyft fram, utsattes genom sin sysselsättning i arbetsintensiv industri för en arbetsmiljö som kom att drastiskt påverka deras hälsa. I dag kan det diskuteras om det finns en ”svensk modell” och i vilken grad den innefattar full sysselsättning. I finansplanen har prisstabilitet ersatt full sysselsättning som det överordnade finanspolitiska målet och därtill finns en från medborgare och dess representanter självständig riksbank som genom penningpolitiken skall garantera prisstabilitet. När målsättningar om sänkt arbetslöshet presenteras är de ofta grundade på en NAIRU baserad föreställning om att låg arbetslöshet i dag innebär en jämviktsarbetslöshet som i bästa fall når i närheten av 4 procent. Ur ett post 1992-perspektiv som dominerats av den närmast depressionsliknande ekonomiska krisen från 1992 med arbetslöshetsnivåer på 10,3 och därtill ytterligare 5,5 i konjunkturberoende program år 1994, framstår ändå 4 procent som en låg siffra.</p>
<p>För personer med utländsk bakgrund sjönk sysselsättningsgraden och arbetslösheten ökade redan under 1980-talet men det var under 1990-talets kris som de närmast exploderade. De dominerande förklaringarna i skillnaderna på arbetslöshet mellan personer med utländsk och svensk bakgrund har i huvudsak fokuserat på bristerna hos de invandrade genom begrepp som mindre humankapital, brister i ”Sverigespecifikt humankapital” och ”kulturellt avstånd”. Samtidigt har forskning även lyft fram strukturella förändringar av ekonomin vilket kopplats ihop, ofta på mycket svag teoretisk grund, med föreställningar om generella, kulturella såväl som landsspecifika brister hos invandrare. Det är först i slutet av 1990-talet och i början av 2000-talet som alternativa förklaringar börjar få genomslag TPF FPT , förklaringar som lyfter upp maktaspekter och fokuserar på föreställningar och praktiker som genererar diskriminering och exkludering. TPF FPT  Den här artikeln bygger vidare på dessa senare kritiska perspektiv med alternativa förklaringar. Syftet är att lyfta fram hur institutionella rekryteringspraktiker riskerar att medverka i skapandet av diskriminering och exkludering, men även underordning, inom arbetslivet.</p>
<p>Artikeln består av två delar. I den första delen presenteras en teoretisk ram med fokus på tre centrala begrepp: rekrytering, exkludering och rasifiering. Det finns i dag begränsat med forskning kring hur rekrytering går till på den svenska arbetsmarknaden. Samtidigt finns det en dominerande föreställning om att rekrytering är en relativt enkel och rätlinjig praktik som resulterar i att den mest meriterade får jobbet. I stället för empiriskt förankrad forskning kring hur rekrytering går till dominerar teoretiskt härledda föreställningar kring rationalitet och marginalnytta. För att närma sig en förståelse av rekrytering krävs empirisk grundad forskning kring vad som försiggår inom rekryterande organisationer och hur institutionella rutiner och regler samverkar med rekryterares föreställningar och bedömningar av sökande. Den dominerande uppfattningen inom en stor del av diskrimineringsdebatten är att diskriminering är en effekt av handlingar från individuella aktörer, som genom deras okunskap och problematiska attityder får bära ansvaret för eventuellt förekommande diskriminering. Begreppet institutionell diskriminering introduceras med syfte att fördjupa och vidga förståelsen för hur möjligheter till exkluderande effekter skapas vid rekrytering. I stället för att börja med att leta efter föreställningar och fördomar hos individer syftar diskussionen till att lyfta fram betydelsen av hur rekrytering görs för att därigenom förstå det sammanhang som möjliggör för olika former av exkludering. Härigenom skapas en teoretisk grund som inte enbart fokuserar på en exkluderande diskriminering utan även på hur personer med utländsk bakgrund i vissa sammanhang aktivt efterfrågas, något jag menar kan förstås med begreppet inkluderande underordning. De här processerna förutsätter en speciell form av maktutövande kategorisering, dvs. hur ”de andra” definieras och bedöms, en process för vilken jag använder begreppet rasifiering. Begreppet utvecklas senare men kan kortfattat sammanfattas som samhälleliga processer vilka skapar ”den Andre” (och därigenom även ”ett Vi”) genom föreställningar om ”ras”, konstruerade med referens till (föreställda) inneboende biologiska och/eller kulturella egenskaper.</p>
<p>I den andra delen av artikeln analyserar jag, med utgångspunkt från den teoretiska ramen, material från två empiriska studier. Den första studien fokuserar på hur arbetsförmedlare förstår arbetsgivarnas rekryteringspraktik. Det rör sig om material från en intervjuundersökning av arbetsförmedlare kring deras verksamhet, med speciell fokus på förmedling av arbete för personer med utländsk bakgrund. Den andra undersökningen består av material från intervjuer med personalchefer och enhetschefer inom en stor kommun i Sverige. I analysen försöker jag besvara tre huvudfrågor. Den första fokuserar på vilken roll arbetsförmedlarna spelar i rasifierade rekryteringspraktiker. Den andra fokuserar på arbetsgivarnas rekryteringsbeteende förstådda genom arbetsförmedlarnas verksamhet. Den tredje och mest omfångsrika frågan gäller hur rekryteringspersonal beskriver rekryteringspraktiken och deras egen roll i denna samt vilken eventuell effekt den har på rasifierad rekrytering.</p>
<h2>Rekrytering, exkludering och rasifiering – en teoretisk ram</h2>
<p>Till trots för lönearbetets betydelse och därmed också processen att få jobb, har studier av rekryteringspraktiker varit ett försummat forskningsfält inom svensk samhällsvetenskaplig forskning. TPF FPT  Inom huvudsakligen nationalekonomisk forskning har marknadsmetaforen med efterfråga, utbud, information och rationalitet (marginalnytta) uteslutit mer kritiska och processfokuserade studier kring hur rekrytering går till. Ekonomisk historia har i huvudsak fokuserat på strukturförändringar i ekonomin och i den grad rekrytering kommenterats sett den som en anpassningsprocess till de strukturella förändringarna. Inom sociologi har fokus huvudsakligen legat på arbetsdelning, stratifiering, segmentering och i viss mån arbetsprocessforskning. Dvs. fokus har i regel varit på vad som försiggår före eller efter rekrytering samt på aggregerade effekter av arbetsmarknadens funktion. Arbetspsykologi har visserligen till dels intresserat sig för rekrytering men ofta med mer fokus på hur meriter kan mätas än på hur meriter de facto mäts i rekrytering. De större empiriska studier som under senare år genomförts kring hur rekrytering går till har i huvudsak haft sin hemvist inom företagsekonomisk disciplin. TPF FPT  Även om dessa studier delvis utgår från nationalekonomisk marknadsmetafor kring efterfråga och utbud har de även grundligt studerat vad som försiggår när företag och organisationer rekryterar. Istället finns det inom anglosaxisk forskning en betydande mängd studier kring rekryteringspraktiker generellt, men även med fokus på olika exkluderingsprinciper och mekanismer kring genus och etnicitet.</p>
<p>I den empiriskt grundade forskningen kring rekrytering finns två skilda perspektiv kring vad som utgör kärnan i rekrytering. Det traditionella perspektivet vilket fortfarande dominerar, är på många sätt kopplade till rationalitetsmodeller från början av 1900-talet som betonade meritokratiska principer. TPF FPT  Här ser man direkta kopplingar till byråkratimodeller, ”scientific management” och Taylorism, i vilken rekrytering förstås som ett antal mer eller mindre separata faser som startar med befattningsbeskrivningar och kravprofiler och avslutas med anställning av den mest meriterade sökande definierat utifrån kravprofilen. Med en sådan utgångspunkt är den centrala frågan dels specificering av vad som efterfrågas och dels hur dessa kvalifikationer kan mätas bland de sökande. Det här perspektivet har varit dominerande inom psykologi och företagsekonomi men också utgjort ramen inom vilken sociologisk forskning förstått rekrytering.</p>
<p>Det traditionella perspektivet har blivit kritiserat för att överdriva möjligheterna att kunna mäta sökandes meriter. Därutöver har såväl feministisk som antirasistisk forskning betonat att många kompetenskrav såväl som mätmetoder har tenderat att bygga in aspekter av systematisk ensidighet som drabbar kvinnor och personer med utländsk bakgrund. Slutligen har kritik riktats mot att det här perspektivet förutsätter en stark koppling mellan, arbetsuppgifter och färdigheter. Den senare kritiken har med stöd i forskning som betonar organisationer utifrån sociala och kulturella aspekter argumenterat att dagens jobb har i mycket mindre grad en klar och stabil roll och förändras ständigt.</p>
<p>Utifrån den här kritiken har forskare lyft fram en delvis alternativ förståelse kring vad rekrytering bör vara. Här ses rekrytering som en praktik som syftar att matcha en person med en organisation. Forskning i enlighet med det här perspektivet nedtonar frågor om färdigheter och kvalifikationer och lägger i stället tonvikten på förhandling mellan sökande och arbetsgivare med syfte att matcha människa till organisation (i stället för kompetenser till kvalifikationskrav). TPF FPT  Grundantagandet är att dagens arbetsliv kännetecknas av ständig förändring och flexibilitet och forskare menar att stabilitet inte kan organiseras genom tekniska system utan förutsätter fungerande sociala system med starka organisationskulturer.</p>
<p>Kritiken mot det här perspektivet har ifrågasatt om de förändringar av arbetslivet som utgör en förutsättning för det här perspektivet verkligen inträffat. Vidare har man ifrågasatt det implicita antagandet kring symmetriska relationer mellan sökande och arbetsgivare, vilket krävs för att någon förhandling skall vara meningsfull. Betoning på förhandling mellan sökande och arbetsgivare har vidare inneburit att lite fokus lagts på formalisering av rekryteringspraktiver, dvs. hur arbetsgivare skall kommunicera ut krav och önskemål till sökande och vidare på metoder för hur arbetsgivare skall välja mellan sökanden. I förlängningen kan den informalisering av rekryteringsprocessen som här lyfts fram (att passa in) resultera i ett förstärkt utrymme för arbetsgivare, med än större risker för diskriminerande utfall.</p>
<p>Medan det första ser rekrytering som en rationell process som kan (och bör) brytas ned i skilda faser motsvarande närmast en Tayloristisk syn på produktion, lyfter det andra perspektivet rekrytering som en holistisk process i vilken människor matchas mot en organisation så som en föreställd gemenskap. I det första perspektivet betonas formalisering och mätmetoder medan det andra ser kommunikation, förhandling och integration som centralt. En framgångsrik rekrytering är i det första fallet en selektion av de sökande som fullt ut uppfyller i förväg formulerade kvalifikationskrav för den sökta tjänsten medan det i det andra fallet rör sig om en kommunikativ process i vilken den sökande uppfattas ”passa in” just i den här organisationen.</p>
<p>Vid en närmare analys framstår dessa skilda perspektiv snarare som motpoler i en förståelse av rekrytering som inkluderar såväl en teknisk som social komponent (Jenkins, 1986).</p>
<p>Jenkins använder sig av begreppen lämplighet (suitability) och godtagbarhet (acceptability) för att särskilja funktionella och specifika kriterier (såsom utbildning, arbetslivserfarenhet och fysik) från mer otydliga och odefinierbara egenskaper som är kopplade till det organisatoriska sammanhanget (1986:46–47). Jenkins distinktion mellan lämplighet och godtagbarhet står i överensstämmelse med den dubbla karaktären som arbetsprocessforskare betonar med ett tekniskt system och det sociala kontrollsystemet. Rekrytering av sökande är således ofta baserade på en uppsättning lämplighetskriterier, vilka utgör vad som erfordras för att kunna komma i fråga för jobbet. Lämplighet kan därmed ses som en direkt avspegling av den tekniska dimensionen av en befattningsbeskrivning och där den minimala nivån av kvalifikationer för ett jobb är ett resultat av organisationens tolkning av sitt tekniska system. Att använda sig av begrepp som funktionella kriterier skall inte förstås om att de är oomtvistade och givna, utan enbart att de är tätare kopplade till hur chefer och rekryteringspersonal tolkar och översätter tekniska aspekter av arbetsprocessen. Trots detta, framstår lämplighetskriterier som betydligt mer formella, tydliga och mätbara, och därmed svårare att kringgå i en rekryteringsprocess. TPF FPT</p>
<p>I konkreta rekryteringsprocesser brukar bedömning av lämplighet och godtagbarhet ofta att ske parallellt (och även integrerat). Det är dock viktigt att i ett analytiskt perspektiv separera dem. Urvalet av sökande genom godtagbarhetskriteriet sker från gruppen lämpliga (dvs. sökande som uppfyller de funktionella kvalifikationerna för det tekniska systemet). Det är den senare delen av rekrytering i vilken beslut fattas (och därmed formellt även eventuell diskriminering).</p>
<p>Man söker efter anställda med rätt attityd, inställning, till uppgifterna. Man söker efter stabilitet, förnuftighet, ansvar, disciplin, etc. Man söker en som ´passar in´. Det man söker är en pålitlig person som inte kommer att skapa problem för ledningen. (Höglund 1997:18)</p>
<p>Användningen av godtagbarhetskriterier är i betydligt mindre grad en transparent och formaliserad process och skapar därmed ett större utrymme för subjektiva tolkningar. Jenkins, efter att ha genomfört en stor intervjuundersökning av rekryteringspersonal där användningen av såväl lämplighetssom godtagbarhetsbedömningar analyserades, sammanfattar betydelsen av godtagbarhetsbedömningar med följande kommentar:</p>
<p>Under 1980-talet, tillsammans med nya ideologier kring organisation och företagsamhet, skiftade betoningen vad gäller rekryteringspraktiker från formella kvalifikationer inriktade på utbildning och arbetslivserfarenheter (lämplighet) mot större betydelse av informella kvalifikationer, ”mjuka färdigheter” (godtagbarhet), vilket ofta framgår i platsannonser. I dag består ofta platsannonser av en mindre del formella och en betydligt större del av informella kvalifikationskrav med fokus på godtagbarhet, kring sådant som personlighet, förmåga att leda och/eller samarbeta och i grunden vara ”en trevlig och uppskattad person”.</p>
<p>De flesta rekryteringar av anställda kännetecknas av att vara maktmässigt asymmetriska sociala processer. Arbetsgivaren är generellt starkare positionerad än de sökande som bjuder ut sin arbetskraft. TPF FPT  Det är en social process i det att den inbegriper ett antal människor, sökanden såväl som rekryteringspersonal, de senare ofta flera och med olika organisatoriska roller och positioner. Ytterligare en viktig aspekt som gör rekrytering till en social process är att bedömningarna av de sökandes meriter aldrig är helt separerade från rekryteringspersonalens subjektivitet. Till trots för att rekryteringsforskning om svensk arbetsmarknad genom perspektiven som presenterades ovan, skapat grunden för att analysera rekryteringsprocesser i relation till hur kön och etnicitet görs och kan göras, nämns dessa aspekter sällan mer än i förbigående. Det är till dessa frågor vi nu övergår, genom att försöka förstå kopplingen mellan rekrytering och diskriminering.</p>
<p>Diskriminering och rekrytering</p>
<p>Diskriminering är i en grundläggande betydelse en integrerad del av varje rekryteringsprocess genom att någon skall väljas och övriga väljs bort. Även om det skiljer sig från land till land är en grundläggande förutsättning arbetsgivarens autonomi vad gäller att välja den arbetssökande som anses mest lämplig för jobbet. I alla länder är det emellertid även lagstiftning och andra former av reglering som begränsar arbetsgivarens autonomi både i en positiv och också i en negativ bemärkelse. Aspekter av den positiva begränsningen finns i restriktioner kring minimala kriterier för att utöva ett arbete – vad som oftast kallas licenserat yrke (dvs. alla kan inte bli anställda som doktorer även om arbetsgivaren skulle vilja det), men även åldersrestriktioner som hindrar barn från att anställas. Den motsatta formen av regleringar, vilket är de negativa restriktionerna, hindrar formellt arbetsgivare att använda vissa (ofta tillskrivna) egenskaper vid rekrytering, vilka oftast exemplifieras genom förbud av diskriminering som grundar sig på kön och ”ras”/etnicitet.</p>
<p>Den underliggande grundidén kring illegitim diskriminering är att individer utför den antingen genom medvetna eller omedvetna beslut. Medan det är tydligt att individer utför diskriminerande handlingar, tenderar perspektiv som betonar individuell diskriminering att ignorera eller underskatta vikten av systematiska praktiker bakom diskriminerande beslut. Ett mer kompletterande, och förmodligen mer centralt sätt att närma sig diskriminering är genom begreppet institutionell diskriminering. För att definiera institutionell rasism skriver Cashmore</p>
<p>Författaren lyfter fram en viktig men samtidigt problematisk aspekt av diskriminering. Hur skall vi förstå diskrimineringens anonyma verkan? Innebär det att ingen människa diskriminerar, att det är oklart vem som gjort eller att människor förnekar det. Organisationer kan inte handla utan det är människor i organisationers namn som handlar och således diskriminerar. Institutionell diskriminering, i detta sammanhang, lyfter fram att när slutgiltiga anställningsbeslut fattas kan diskriminering vara en effekt av handlingar och praktiker som försiggått tidigare i rekryteringsprocessen och därmed framstår beslutet som frikopplat från de diskriminerande handlingarna. Medan diskriminering generellt verkar samtidigt på olika nivåer, är det viktigt att särskilja olika former av diskriminering då de inte enbart bär med sig olika teoretiska konsekvenser och olika metodologiska angelägenheter, utan, vilket är lika viktigt, har konsekvenser för policy formuleringar.</p>
<p>Varför diskriminering förekommer vid rekrytering är en central fråga att besvara precis som processen kring hur det förekommer. I den neoklassiska förståelsen kan diskriminering vara ekonomisk rationell på grund av gruppers skillnader i human kapital och informations kostnader (statistisk diskriminering) eller ekonomisk irrationell men pga. smak för diskriminering ändå förekomma. I det senare fallet säger teorin att företag kommer att slås ut av andra företag som inte diskriminerar. TPF FPT  I kontrast till dessa perspektiv finns Weberianska, neo-Marxistiska och framför allt feministiska och antirasistiska perspektiv, vilka betonar den sociala inbäddningen i förståelsen av diskriminering. Medan weberianer fokuserar på social stängning som en diskriminerande maktteknik (Parkin, 1974) och neo-Marxister på arbetsgivarnas användning av strategier för att söndra och härska (Bonacich, 1972; Wachtel, 1975), har de mer specifika och djupgående förstålelserna av diskriminering utarbetats av feministiska och antirasistiska arbetsmarknadsforskare genom att länka analyser av diskriminering till teorier kring patriarkat (Hartmann, 1976) och rasism (Franklin & Resnik, 1973).</p>
<p>Det strukturella, institutionella och maktcentrerade ansatserna tillät en mer fördjupad undersökning av diskriminerande praktiker vid rekrytering. I stället för att fokusera på formella intentioner var det utövandet och dess utfall som gav upphov till intresse. Detta möjliggjorde en mer analytisk ansats inom vilken olika aspekter av rekryteringsprocessen studeras. Det behandlade studier kring rekryteringskanaler, studier som visade att användningen av rekryteringskanaler, genom sociala nätverk och intern rekrytering, åtminstone framkallade en indirekt diskriminering. Kanske av större intresse var de antal studier som visade hur informella rekryteringspraktiker skapade spelrum för diskriminering, studier som skapade slagkraft för formalisering av rekryteringsprocessen i försök att reducera diskriminering.</p>
<p>Medan formalisering, genom fokus på befattningsbeskrivningar och faktorer av direkta behov för produktiviteten (den tekniska arbetsprocessen) reducerar omfattningen av diskriminering, elimineras den inte.</p>
<p>Denna undersökning visar att föreställningarna om etnicitet/”ras” eller kön ingriper som bakgrundsdata vid tolkningen av formella kriterier.</p>
<p>Undersökningar som visar diskriminerande rekryteringspraktiker har emellertid, i stor utsträckning fokuserat på hur godtagbarhet (acceptability) används för att göra åtskillnad på sökande genom föreställningen om hur bra de kommer att passa in i organisationen. Jenkins (1986) argumenterade att etnicitet/”ras” är centrala aspekter av informella kriterier som påverkar utvärderingsprocessen och vars tyngd åtminstone kan jämföras med formella kriterier. Moss och Tilly konstaterade när de summerade sin egna och andras forskningsresultat att “Our own earlier research and other literature argue that particular reliance on the interview disadvantages black applicants because of the subjectivity involved.”(Moss & Tilly, 2001: 233). Denna position har nyligen upprepats av Knocke m.fl. (2003) i en svensk studie av rekryteringspraktiker:</p>
<p>Dessa slutsatser gör det fruktbart att relatera praktikerna av (informella) rekryteringspraktiker till kategorisering av sökande, en aspekt som ska diskuteras i det följande avsnittet genom begreppet rasifiering.</p>
<p>I det tidigare avsnittet kring den teoretiska diskussionen har vi kortfattat sammanfattat tolkningen av vad som utgör en rekryteringspraktik, och därefter relaterat detta till diskussionen kring diskriminering. I detta avsnitt, fullbordas huvuddragen i den teoretiska ramen genom att introducera begreppet rasifiering – och följaktligen en förståelse av rasifierad diskriminering vid rekrytering. Rasifieringsprocessen är definierad av Robert Miles som:</p>
<p>Miles (1987) fortsätter med att visa att rasifieringsprocessen är kopplad till konstruktionen av en grupp av arbetare som ofria och underordnande. Denna poäng har även betonas av Balibar (2002) samtidigt som han utvidgar vidden av rasifiering genom att inkludera praktiker kring ”kulturalisering” och ”etnifiering”, på grund av dess tilltro till biologiska metaforer och essentialism. Rasifieringens seghet är till en stor del en aspekt av sociala maktrelationer och hur de uttrycks institutionella praktiker, men även av den vardagliga normaliseringen av rasism som visas i psykoanalytisk diskursanalys (se t.ex. Wetherell & Potter, 1992) eller vardagsrasism (Essed, 1991). Samtidigt är det viktigt att betona att rasifieringsprocesser är föränderliga vilket kan exemplifieras med att grupper som tidigare var rasifierade, som irländare i England (Miles, 1993) eller som finländare i Sverige kan till stora delar bli av-rasifierade.TPFFPT   Det kan delvis vara en effekt av kamp mot rasifiering, dvs. en minskad betydelse av rasifiering, det kan dock också vara en effekt av en förändring av hur rasifiering uttrycks där av-rasifiering av vissa grupper har sin motsvarighet i en ny-rasifiering av andra, t.ex. islamofobins betydelse för rasifiering av (föreställda) muslimer.</p>
<p>Rasifiering, som diskuterades ovan, är en kategoriseringsprocess av ”den andre” baserad på antaganden om skillnader i ”ras” och innebär därmed samtidigt en självkategorisering. Rasifiering är en asymmetrisk maktrelation (som i detta avseende liknar rekryteringsprocessen). Men medan rekrytering alltid är inbäddad i en institutionell praktik med någon grad av formalisering är rasifiering i högre grad en effekt av informell naturalisering av skillnader och ojämlikhet. Rasifierad diskriminering i rekrytering förutsätter samhälliga rasifieringsprocesser att bygga på. Dessa dras in i och reproduceras inom organisationer och stärker i sin förlängning också samhälleliga rasifieringsprocesser.</p>
<p>Rasifiering kan förekomma genom hela rekryteringsprocessen. Den kan beroende på tid och plats producera både exkludering och inkludering av grupper. Vissa jobb kan märkas på ett sätt som missgynnar rasifierade sökande, medan andra jobb (mestadels de med låg status) kan vara märkta speciellt för rasifierade sökande (Tomaskovic-Devey, 1993; Waldinger & Lichter, 2003). I feminismen har begreppet homosocialitet utvecklats för att förklara hur män tenderar att välja andra män för högre positioner (LipmanBlumen, 1976; Holgersson, 2003). I Sverige har bl.a. forskaren Wuokko Knocke (se t.ex. Knocke, et.al, 2003) introducerat begreppet etnosocialitet som en rasifierad version av homosocialitet. I två granskande studier av diskriminering baserad på ”ras” i anställningsprocesser visas på hur diskriminering genomsyrar hela rekryteringsprocessen presenterade (Cross, et.al, 1991; Turner, et.al, 1991). Att det också är vanligt förekommande med segmentering som en effekt av speciellt olika former av inkluderande diskriminering vid rekrytering framhålls av flera studier (Tomaskovic-Devey, 1993; Kaufman, 2001; Moss & Tilly, 2001). Även om det finns ett betydande antal studier som visar på rasifierad diskriminerings betydelse i rekryteringsprocesser finns det få studier som fångar hur dessa processer produceras genom konkreta rekryteringspraktiker. Några få studier har denna infallsvinkel genom intervjuer med rekryteringspersonal (Jenkins, 1986; Moss & Tilly, 2001). Jenkins inflytelserika studie visar på närvaron och betydelsen av rasifierade föreställningar förståelsen och tolkningen av kunskaper och kvalifikationer, och speciellt i relation till de sociala kvalifikationerna vid rekryteringen (vad Jenkins kallar godtagbarhet).</p>
<p>En summering</p>
<p>Genom att kortfattat presenterat en diskussion kring begreppen rekrytering, diskriminering och rasifiering, och deras samspel, har denna teoretiska introduktion förhoppningsvis tillhandahållit ett sätt att positionera den följande empiriska analysen. Med få undantag har forskningen som presenterats här tagits från ett mestadels anglosaxisk sammanhang. Detta har att göra med en, i bästa fall, svensk eftersläpningen inom dessa forskningsfält. Det är emellertid inte oproblematiskt att skissera en teoretisk ram som grundar sig på studier från andra samhälleliga kontexter. Formerna för rekryteringspraktiker, historier och lagstiftning kring diskriminering och de utmärkande dragen av rasifiering varierar (i vissa fall påtagligt). Medan en generaliserande självbild av den svenska samhällsvetenskapliga forskningen länge var att förneka förekomsten av samhällelig rasifiering, och dess konsekvenser av diskriminering, missgynnande, segregation och segmentering, existerar det en ökande mängd forskare som i ett svensk sammanhang börjat närmar sig dessa ämnen (se speciellt följande antologier Dahlstedt & Lindberg, 2002; de los Reyes, et.al, 2002).</p>
<h2>Rekrytering och rasifierad diskriminering – några empirisk grundade reflektioner</h2>
<p>Det empiriska materialet i denna artikel är dels baserad på ett avslutat forskningsprojekt som fokuserar på arbetsförmedlingen och rasifiering på arbetsmarknaden och dels ett pågående forskningsprojekt kring rekryteringspraktiker och rasifierad diskriminering. Empirin utgörs av intervjuer med statliga arbetsförmedlare, TPF FPT  samt personalchefer och enhetschefer vid en stor kommun. Ingen av de empiriska studierna fokuserar enbart på diskriminering. I båda låg fokus på de generella praktikerna, vare sig det rörde arbetsförmedlingen eller kommunens rekryteringspraktik, med syftet att förstå dessa praktikers effekter på rasifiering och (i mindre utsträckning) hur görandet av kön påverkar rekryteringsutfall. I analysen av intervjuerna fokuseras på samspelet mellan generella (formellt neutrala) praktiker och rasifiering (och görandet av kön). Artikelns empiriska del börjar med att analysera arbetsförmedlingens förståelse över sin roll på arbetsmarknaden. I den andra delen fokuseras på hur arbetsförmedlare förstår organisationers rekryteringspraktiker. I det tredje avsnittet vänder vi fokus till berättelserna från personalchefer och enhetschefer rörande rekryteringspraktiker.</p>
<p>Arbetsförmedlare och rekryteringspraktiker … men jag måste ju utgå från den rådande verkligheten i mitt arbete, [Mm] annars hycklar jag. Om jag säger att arbetsgivaren kräver så mycket svenska och då kanske jag privat kan tycka att det har gått inflation i detta, man behöver inte så jävla bra svenska för att städa till exempel. Men det är inte mitt jobb att sitta och ha den synpunkten utan mitt jobb är att förmedla att det krävs så mycket svenska för att du ska bli lokalvårdare om du vill bli det... Men jag måste gestalta hur verkligheten ser ut annars får de ingen chans om jag sitter och bejakar, det är ju att ljuga. Men den människan kommer ju aldrig någonsin få ett jobb, för det finns inga jobb att få. (01102 AFR)</p>
<p>I citatet ovan visar en arbetsförmedlare, med en något uppgiven berättelse, på en tolkning av verkligheten när det gäller att tillfredsställa arbetsgivarens krav, även då de står i konflikt med hans professionella kunskap. Konsekvensen, om diskrimineringslagstiftningen tas med i beräkningen, är att arbetsförmedlare i vissa sammanhang faktiskt verkställer arbetsgivarens önskningar genom att medverka till indirekt diskriminering. TPF FPT  Med början under 1980talet, som en effekt av arbetsgivarnas förstärkta position och deras kritik av arbetsförmedlingen, kom arbetsförmedlingens arbetsuppgifter att förändras. Fokus på att betjäna människor som söker jobb minskade till förmån för att ge service till arbetsgivare som söker arbetskraft, en målsättning som följs upp genom att mäta marknadsandelar av vakanser TPF FPT  och marknadsandelar i att förse kandidater med anställningar. TPF FPT  I detta sammanhang blir fokus på arbetsmarknadspolitiken brister på utbudssidan, t.ex. genom att betona arbetslösas brist på kunskaper. Samtidigt speglar det en utveckling i vilken arbetsförmedlingens position gentemot arbetsgivare försvagas och konsekvensen blir en ökad risk för att serva arbetsgivarna även med (indirekt) diskriminering. TPF FPT</p>
<p>I citatet ovan exemplifieras några aspekter av arbetsgivarens rekryteringspraktiker som berättades av arbetsförmedlare under intervjuerna. I intervjuerna var de ofta väldigt aktsamma att diskutera diskriminerande praktiker hos arbetsgivare. Ett sätt att närma sig diskriminering, fastän de generellt inte framställdes som en form av diskriminering, var att fokusera på arbetsgivarens individuella preferenser. Dessa praktiker förklarades oftast genom arbetsgivarens bristande kunskaper, konservativa synsätt eller bara en försiktighet. Det var nästan aldrig framställt som om det var en medveten diskriminering och än mindre att det fanns rasistiska intressen för diskriminering.</p>
<p>En av arbetsförmedlarna, med utländsk bakgrund, hade själv erfarit hur arbetsgivare behandlade honom som en arbetssökande. I citatet nedan framhäver han på ett konkret sätt rasifieringsprocesser som likställer utländsk bakgrund med arbetslöshet och lägre färdigheter. … ja som sagt eftersom jag har utländsk bakgrund alltså, när jag går på företag tror dom ofta att jag själv söker jobb på företaget. De kan inte… [skratt] De säger: ”ja, söker du jobb?” –”Nej, jag jobbar på arbetsförmedlingen.” De har lite svårt att förstå att man kan jobba på arbetsförmedlingen även om man har en utländsk bakgrund. (AF intervju 011023)</p>
<p>En annan form av diskriminering, försvarad i sista instans som ekonomisk motiverad, kombinerade ett kösystem med vad som ofta kallas statistisk diskriminering. Denna form såg de centrala kandidaterna åtskilda genom ålder, kön och etnicitet. Till varje binär relation, var färdigheter naturaliserade som ojämlikt fördelade. I citaten nedan uttrycks denna form av diskriminering tydligt och den är vidare förstådd av arbetsförmedlaren som både en normal (förståelig) och rationell strategi.</p>
<p>Det som då inträffar i en högkonjunktur är att då tar arbetskraften slut, i regel. Alltså, unga välutbildade svenska pojkar så att säga, dom tar slut snabbast. Och sen är det då unga välutbildade svenska flickor, äldre välutbildade svenska män, äldre välutbildade svenska kvinnor och så vidare. Och så kan man liksom se, följa ett mönster. Och då går de runt ett tag och så kommer man då till invandrare. Och då kommer arbetsgivare att välja invandrare om dom presenteras som en tillgänglig arbetskraft. Även om man tidigare sett den kompetensen över ryggen, då man inte ens öppnat kuverten, så anställer man nu därför att det är ekonomiskt rationellt och göra det. (an2001nr5:216–223)</p>
<p>Vissa arbetsförmedlare uppfattar utländsk bakgrund (såväl som kön och ålder) som ett ytterligare karaktärsdrag som räknas in i rekryteringspraktiker (vad som kan ses som statistisk diskriminering TPF FPT ). Dessa arbetsförmedlare ser det som naturligt samtidigt som de erkänner att arbetsgivare ignorerar eller nedvärderar sökandes kunskaper. En konsekvens av detta blir att arbetsförmedlare ser sina jobb i väntan på högkonjunktur och ökad arbetskraftsefterfråga, som en arbetskraftsdepå, som skall hålla arbetsstyrkan i form inte bara kunskaps- och färdighetsmässigt utan även motivationsmässigt. En sådan förståelse som flera av informanterna gav uttryck för ger ytterligare stöd till de studier av arbetsmarknadspolitiska åtgärder som visat hur speciellt människor med utländsk bakgrund hålls aktiva i projekt efter projekt med en dyster framtid framför sig (Mulinari & Neergaard, 1998).</p>
<p>En av de mer intressanta former av diskriminerande praktiker som kom fram under intervjuerna fokuserade på den fördelaktiga behandlingen av rasifierade arbetare. Den kom ofta upp under intervjuerna efter samtal om diskriminering gentemot rasifierade sökande.</p>
<p>Jag ser ju många fantastiska arbetsgivare som är jättepositiva dels att de inte bryr sig om vad det är för nationalitet bara man kan jobba. En del vill inte anställa svenskar tycker att invandrare jobbar bättre och har en högre arbetsmoral och sådant. Men sen har jag också träffat sökande eller arbetsgivare som inte vill ha invandrare. (AF-intervju 01102)</p>
<p>Det verkade som det framträdde som ett sätt att balansera tidigare värderingar i intervjun om diskriminering. De ”positiva” exempel av diskriminering fokuserade på att arbetsgivaren föredrog människor med utländsk bakgrund framför ”svenskar” med argument som att de var mer arbetsamma och seriösa i utförandet av jobben och framför allt att de stannade kvar hos arbetsgivaren. Det var dessa sista ord (”stanna kvar hos arbetsgivaren”) som gjorde mig nyfiken på vilka slags jobb vi talade om. När jag lyfter fram detta samtalsämne i intervjuerna blev det snabbt tydligt att det är arbeten med dåliga arbetsvillkor och låga löner. Det är jobb som ”svenskar” generellt lämnar för bättre jobb eller studier så fort de har möjlighet. Vad arbetsförmedlarna refererade till som positiv särbehandling (eller diskriminering mot svenskar) är egentligen en form av segmenterad diskriminering som fördelar jobb på den underordnade arbetsmarknaden till rasifierade arbetare.</p>
<p>En arbetsförmedlare berättar om ett besök på en arbetsplats där hon fick en rundtur av en stolt representant för företaget som betonade framgången med etnisk mångfald: … där ute i hallen, där alla jobbar, är det blandat det var muslimer, jugoslaver och kineser och från Afrika och så vidare. Men bland de som satt i själva administrativa byggnaden, som hon gjorde va. Och det är lite märkligt (AF intervju 011023 AFR)</p>
<p>Att människor med utländsk bakgrund verkar vara mindre angelägna att lämna sina jobb i strävan efter en bättre arbetslivskarriär beror på de högre kostnaderna för att finna alternativ, orsakade bland annat av diskriminerande praktiker vid anställningssituationer. Detta resultat har tidigare lyfts fram av Schierup m.fl. i studien av Volvos fabrik i Torslanda (Schierup & Paulson, 1994) där arbetare födda i Jugoslavien, och i mindre utsträckning Finland, kunde i mycket lägre grad finna andra (och bättre) jobb på den interna och externa arbetsmarknaden. Både i intervjuer och enkätdata var detta tydligt relaterat till erfarenheter av och förväntningar på diskriminering. En liknande tendens går att finna AKU:s data (SCB:s Arbetskraftsundersökningar). Tabell 1 (till höger) visar att medan mer än 5 procent av de svenskfödda bytte jobb varje år var den motsvarande siffran för utrikes födda 2–3 procent. Detta indikerar en segmenterad arbetsmarknadsprocess som inte bara utestänger rasifierade arbetare utan även sorterar in dem i lägre segment inom arbetslivet. Den stora överrepresentationen av arbetslösa rasifierade arbetare är den mest vanliga diskuterade aspekten i denna process, men således inte den enda.</p>
<p>Källa: AKU, SCB.</p>
<p>Mer intressant, i vår diskussion, är att segmenteringsmönster bland anställda placerar rasifierade arbetare i en underordnad position. Detta visas i överrepresentationen av rasifierade arbetare i LOgrupper, bland anställda i så kallade okvalificerade arbeten och den lägre graden av intern vidareutbildning hos arbetsgivaren (Neergaard, 2002). Det är även tydligt i den stora överrepresentationen av rasifierade (speciellt kvinnliga) arbetare bland deltidsanställda (LO, 2001) och bland överkvalificerade (Berggren & Omarsson, 2001). Dessa starka och genomgripande mönster av segmentering antyder att arbetskraften hos rasifierade arbetare efterfrågas, men huvudsakligen för vissa segment och nischer. I citatet nedan jämförs en arbetsgivare från ett bussföretag med arbetsförmedlingen angående anställning av människor med utländsk bakgrund. Argumentet är att vissa arbetsgivare är anständiga gentemot människor med utländsk bakgrund medan andra är mindre, och därigenom undviker informanten att därutöver se de segmenterade formerna av rasifiering som även vid vissa specifika tillfällen skapar anställningar för människor med utländsk bakgrund. …många arbetsgivare har en schysst inställning till… Jag menar om jag säger det rent objektivt, så måste jag ju säga att Swebus har en mycket schysstare inställning än vad min egen arbetsgivare har. Gå runt och titta i arbetsförmedlingskorridorerna. Hur många med olika etniskt ursprung finns det på arbetsförmedlingen? [mm] Här finns det ju ett visst behov av att sopa framför egen dörr. (AFR, AF-intervju 01102)</p>
<p>Feministiska forskare har stått i förgrunden med att visa betydelsen av (köns-)märkta yrken och den dialektiska roll det spelar i både rekrytering och organisationen av arbetsprocessen (Reskin, 1984). Med märkning menas hur yrken kodas utifrån kön eller etnicitet (så som kvinnojobb eller invandrarjobb). TPF FPT  Forskning kring ”märkning” av yrken har funnit att liknande processer kring ”ras” och ”etnicitet” (Kaufman, 1986; Tomaskovic-Devey, 1993). Det visar sig att märkningsprocesser har konsekvenser på lön och arbetsvillkor för alla anställda genom lägre löner och i högre grad utsatta för kontroll såväl som en uppstyckad arbetsprocessen. Märkning av jobb är både direkt och indirekt kopplat till rekrytering och således reproduktionen av segmentering. Tomaskovic-Devey (1993) använder begreppet social stängning (Parkin, 1974) för att analysera hur märkning av jobb baserade kön och ”ras” påverkar rekryteringen. Märkning av jobb ökar vår förståelse kring organiserad segmentering genom att visa den inkluderande processen som följer av letandet efter rätt ”typ” för den rätta tjänsten. Waldinger och Lichter (2003) visar i deras forskning att preferenser och en motvilja gentemot människor med utländsk bakgrund eller rasifierade grupper kan samtidigt användas av arbetsgivaren för att exkludera dem från kvalificerade tjänster men fungera för anställning i lågkvalificerade jobb. Carter (2003) utvidgar förståelsen av dessa processer genom att visa att rasifierade märkning av jobb och den påföljande segmenteringen inte enbart är en process mellan yrken utan försiggår även inom samma yrke för att särskilja arbetsstyrkan. I en studie av hälsovården och sjuksköterskor i Storbritannien, visar Carter hur en initial yrkesexkludering förändras till en segmentering inom yrket där rasifierade sjuksköterskor begränsades till att utföra mindre attraktiva uppgifter och med få karriärmöjligheter.</p>
<p>Chefer och kommunal rekrytering</p>
<p>Kommunen inom vilken fältarbetet utfördes har en relativt hög andel av invånare med utländsk bakgrund. 24 procent av Malmös invånare är födda utanför Sverige och 8 procent är födda i Sverige med två föräldrar med utländsk bakgrund. Som i de flesta svenska städer finns en betydande rasifierad boendesegregation. TPF FPT  Som en konsekvens varierar andelen människor med utländsk bakgrund som är bosatta i olika stadsdelar, från 11 procent (9 procent utrikes födda och 2 procent födda i Sverige med utrikes födda föräldrar) till 83 procent (59 procent utrikes födda och 24 procent födda i Sverige med utrikes födda föräldrar), en variation som också är starkt korrelerad till de ekonomiska resurserna i stadsdelarna.</p>
<p>Kommunen genomför regelbundna kontroller av andelen utrikes födda bland anställda vilket är i enlighet med dess policy för integration och mångfald. Av alla sysselsatta i augusti 2002 var 17 procent människor med utländsk bakgrund, en ökning med nästan 3 procent från juni 2000. Variationen mellan stadsdelarna rörande denna variabel är mindre än vad gäller boendet men ändå betydande, den sträcker sig från 33 procent till 11 procent. Den högsta andelen finns i de bostadsområden som har flest antal människor med utländsk bakgrund men index mellan bosatta och kommunalt anställda är mer gynnsam i områdena med lägst antal människor med utländsk bakgrund (mellan 1,0 och 1,58). I de tre områdena med flest andel människor med utländsk bakgrund varierar motsvarande indexsiffra mellan 0,48 och 0,58.</p>
<p>Intervjuerna med personalchefer och enhetschefer fokuserades på rekryteringspraktiker generellt men hade även specifika frågor för att greppa närvaron av mångfald och antidiskrimineringspraktiker. Kommunen kännetecknas av en relativt hög andel invånare som är födda utomlands eller med utländsk bakgrund TPF FPT . Kommunen har försökt att utveckla en policy i syfte att öka antalet människor med utländsk bakgrund anställda inom kommunen, vilken baseras på en tre olika motiveringsgrunder TPF FPT : en fokuserar på demokratisk representativitet; en annan på antidiskriminering; och den sista på mångfald. Det enda mätbara målet är formulerat som ett representationsmått, inom vilken andelen utrikes födda bland de kommunalt anställda skall spegla andelen boende i kommunen. De andra två strategierna är mer diffust formulerade exempelvis genom en centralt utarbetad rekryteringsguide – ”Kulturell mångfald – vägledning vid rekrytering”. I denna ganska genomarbetade rekryteringsguiden finns det förslag kring både antidiskriminering och kulturell mångfaldspraktiker som avspeglar element i rekryteringsprocessen. Medan den innehåller ganska intressanta åtgärder kring rekryteringspraktiken tenderar den att bli otydlig i distinktionen mellan mångfald som ”kulturell” representation, antidiskriminering och rätten till en rättvis ansökningsprocess inom en generell meritokratisk ram och förhållandet till positiva åtgärder.</p>
<p>I intervjuerna med cheferna framgick det tydligt att personalavdelningen generellt hade en rådgivande roll i rekryteringen. Med detta menas att enhetscheferna tog beslut angående rekrytering, medan i beslut rörande löner hade personalchefen oftast veto. Hjälpen och råden var generellt begränsade till formella delar av rekryteringen, speciellt fokus på annonseringen och att tillhandahålla och organisera ansökningarna. Anställda från personalavdelningar deltog generellt i intervjuerna men hade en underordnad roll i relation till enhetschefen. I intervjuerna med personalchefer framstod den här ordningen som konfliktfri. De argumenterade att enhetscheferna var de mest kompetenta att värdera hur sökande passar in i organisationen, för uppgiften och med medarbetare. I betonandet av det naturliga i enhetschefens beslutande roll vid urval och anställning betonades ofta vikten av de sökandes ”sociala kompetens” något som man menade enhetscheferna var bäst lämpade att bedöma utifrån intervjuerna.</p>
<p>Enligt intervjuerna med personal- och enhetschefer innebar rekryteringsprocessen i regel ett deltagande på 3–5 personer. Enhetschefen är ”ägaren” i denna process och beslutar om behovet av arbetskraft (inom budgeten) och tar beslut om att anställa. Den andra personen som deltar i rekryteringsprocessen är den administrativa assistenten. Generellt jobbar denna person på personalavdelningen men speciellt rörande anställningen av skolpersonal, kan personen även jobba på enhetschefens avdelning. Anställda på personalavdelningen konsulterar i många rekryteringsprocesser och är deltagande i intervjuer med jobbsökande. I rekryteringen av personal till skolan deltar de i mindre utsträckning. I dessa fall är det en assistent till enhetschefen (oftast en rektor) som deltar i intervjun. Det är sällan intervjuerna utförs utan närvaro av två personer som representerar arbetsgivaren.</p>
<p>Det finns en generell debatt mellan forskare kring i vilken utsträckning en formalisering i rekryteringsprocessen ökar det meritokratiska utfallet vid rekryteringen. Denna debatt har utvecklats ytterligare genom att forskare visat att informella processer ökar omfattningen av diskriminering vid rekryteringen (Jenkins, 1986). TPF FPT  Detta betyder inte att diskriminering försvinner med formalisering. Istället framhävs att formalisering reducerar möjligheterna för diskriminering och dessutom visar hur beslut är tagna och frambringar redogörelser för denna process. En formell process är aldrig 100 procent formell (och omvänt informella praktiker inkluderar aspekter av formalisering) och kan i extrema fall enbart vara en legitimering av en i verkligheten informellt genomförd rekrytering. När det gäller studiet av kommunen var formaliseringens utsträckning i rekryteringsprocessen generellt väldigt låg.</p>
<p>Som betonades ovan, existerar rasifierad segmentering på arbetsmarknaden både mellan arbetslösa (exkluderade) och anställda (inkluderade) och inom gruppen av anställda (överordnade och underordnade). För att åskådliggöra det senare, som ofta osynliggörs i betoningen på exkludering, kan vi titta på anställningar inom kommunen. Exempelvis under 2002 var det något fler än 1 700 anställningar (vilket berör nästan 1 600 individer) TPF FPT  som gjordes inom kommunen. Utav dessa anställningar rörde dig sig om 366 tillsvidare anställningar, 1 222 vikariat och 134 projektanställningar, de två senare är olika former för tidsbegränsad anställning. TPF FPT  Medan bara 54 procent av de projektanställda och 67 procent av vikarierna var födda svenskar, var andelen svenskfödda bland tillsvidare anställningarna 83 procent (se tabell 2). Forskare har visat att det finns en hierarki mellan de olika formerna av tidsbegränsade anställningar (Håkansson, 2001; Wallette, 2004). I en studie av Wikman m.fl. (1998) visades att utbildningskraven såväl som utbildningsnivån bland anställda är högre för projektanställning än i andra tidsbegränsade anställningar. Således är det intressant att notera den huvudsakliga högre andelen av människor med utländsk bakgrund som finns i denna grupp jämfört med både tillsvidareanställningar och vikariat.</p>
<p>Detta kan tolkas som att kommunen är framgångsrik i att anställa människor med utländsk bakgrund som har hög utbildningsnivå, något som går emot den generella statistiken och informationen om människor med utländsk bakgrund på den svenska arbetsmarknaden. Emellertid om vi undersöker detta närmare är denna slutsats mindre självklar. Det verkar som ett stort antal av de projektanställda kommer att få svårigheter med att finna en tillsvidareanställning. Om vi jämför projektanställda gentemot administrativa jobb klassificerade som tillsvidare anställningar (och vikariepersonal) ser vi stora skillnader. Projektanställda har i huvudsak högre andel av administrativ, teknisk och annan personal medan de har betydligt lägre andel inom ekonomi pedagogik och omvårdnad. Således, en andra tolkning är att människor med utländsk bakgrund är i större utsträckning tidsbegränsat anställda i administrativa jobb som är av mindre omfång i kommunens anställningsstruktur. En situation som i bästa fall kan tyda på ett sätt att vinna erfarenheter men med mindre relevans för en karriär inom kommunen och som i sämsta fall kan tolkas som ett särskilt kortsiktigt sätt att använda välutbildade människor med utländsk bakgrund.</p>
<p>Runt 20 procent av dem som anställdes under året (2002) fick en tillsvidare anställning. Det innebär att ungefär 80 procent av dem som anställdes under 2002 var anställda i olika former av tidsbegränsade former. Bland dem som anställdes permanent hade nästan alla en historia av tidigare anställningar inom kommunen. Karriären mot en fastanställning är således generellt en karriär som inkluderar varierade former av tidsbegränsade anställningar. Detta var också ett samtalsämne som lyftes fram i intervjuerna med cheferna.</p>
<p>Diskriminering och mångfald</p>
<p>Cheferna såg generellt diskriminering som ett väldigt marginaliserat fenomen och relaterade det till individuella (ofta felaktiga) handlingar och ouppsåtliga aktörer, som generellt förklarades genom bristen på information och utbildning. Några få intervjuade chefer uppmärksammade, igen som ett marginaliserat fenomen, att kollegor och klienter/kunder inom kommunal service kunde diskriminera eller trakassera rasifierade arbetare. Å andra sidan var det också några intervjupersoner som hävdade att frågan om diskriminering var uppblåst på grund av politikers agerande och retorik i media.</p>
<p>Med en motvilja att se diskriminering som ett omfattande problem, fast medvetna om att det förekom, fokuserade intervjupersonerna istället mer på problem med invandrades färdigheter. I intervjuerna, i vissa fall explicit men oftare implicit, såg cheferna generellt de rasifierade arbetare som en grupp med låga färdigheter. Detta blev tydligt när vi diskuterade anställningsmöjligheter för rasifierade arbetare då fokus direkt var på jobb som kräver lägre kvalifikationer. En av bristerna som oftast lyftes fram var kunskaper i det svenska språket. Detta ligger väl i linje med den hegemoniska diskursen i Sverige som förklarar den marginaliserade position för människor med utländsk bakgrund. TPF FPT</p>
<p>En viktig aspekt av rekryteringsprocessen och rasifierade arbetare har noteras av Knocke (2003) och Knocke m.fl. (2003) är märkningen av omsorgsarbeten för rasifierade (speciellt kvinnliga). I den svenska kontexten verkar det vara en ny praktik som i vissa avseenden liknar de strategiska besluten som arbetskraftinvandrare på 1960-talet gjorde, men i ett sammanhang då arbetskraftsefterfrågan inte längre finns till okvalificerade eller lägre kvalificerade jobb inom industrin utan inom den offentliga sektorns omsorgsverksamhet vilken därtill förstärkts genom diskurser kring mångfald och kulturella praktiker. TPF FPT  Medan det blir en allt viktigare arena för rasifierade (kvinnliga) arbetare i Sverige ska man notera att detta varit ett tydligt mönster under lång tid, speciellt i USA TPF FPT  och Storbritannien. Som lyfts fram ovan, i studien av rasifierade sjuksköterskor i Storbritannien (Carter, 2003), kan segmenteringen ta olika former. Författaren argumenterar att segmenteringen inte enbart förekommer mellan olika typer av jobb utan även inom yrken genom olika arbetsförhållanden. Användningen av temporära anställningar eller uppdelningen, inom lägre eftersökta yrken och arbetsuppgifter till rasifierade arbetare kan bli en än mer framträdande form av segmentering.</p>
<p>Vissa av cheferna, medan de kritiserar idén om att tillämpa positiv särbehandling, framhävde möjligheten för rasifierade kvinnor att bli anställda inom omsorgen. Vid utvecklandet av denna tanke, vilket gjordes detaljerat av ett par intervjupersoner, förklarade de att erfarenheterna med vissa rasifierade arbetare varit mycket mer positiva i jämförelse med ”svenska” arbetare. Med en stark ”kulturellt” argument framhävdes att rasifierade kvinnor (framför allt medelålders eller äldre) var bättre på omvårdnad av äldre. De tog sig tid för alla patienter och var mer respektfulla gentemot patienterna medan ”svenskar” (oftast betydande unga kvinnor) var mycket mer rationella och instrumentella, gjorde det som de måste och inte mer samt med lite empati. Slutsatsen från dessa chefer var att rasifierade (kvinnliga) arbetares kultur betonade respekt för äldre och hade en starkare familjeidentifikation, aspekter som dessa informanter menade passar mycket bra inom den kommunala äldreomsorgen. I kontrast var den generella bilden av rasifierade manliga arbetare mindre positiv. De sågs som ett stort problem vilket var grundat på ett tillskrivande av dem som lågt utbildade, mindre villiga att underordna sig själva och speciellt att de hade problem med att jobba under kvinnliga ledare TPF FPT .</p>
<p>De intervjuade cheferna jobbar inom en kommun som har fastslagit en policy för att öka andelen sysselsatta med utländsk bakgrund. Målet är att spegla befolkningens sammansättning. I intervjuerna var det tydligt att cheferna var medvetna om denna policy. Trots detta fanns det väldigt få idéer kring hur detta mål skulle uppfyllas. Målet att öka andelen anställda med utländsk bakgrund var där men, med få undantag, fanns det inga konkreta handlingar eller strategier för att uppnå det. Endast en stadsdel hade utvecklat en generell policy kopplad med en aktiv praktik som innebar att alla personer med utländsk bakgrund som sökte ett jobb skulle kallas till intervju om de ansågs uppfylla minimum av de formella kvalifikationerna som eftersöktes. Några av intervjupersonerna kommenterade att fastän det fanns en explicit policy med målet att öka andelen människor med utländsk bakgrund, hade den generella rekryteringspraktiken inte genomgått någon betydande förändring. Istället var det genom projektarbeten, ofta finansierade ur en övergripande administrativ budget, som specifika åtgärder var gjorda för att öka antalet människor med utländsk bakgrund. TPF FPT  Detta framhäver en central och problematisk aspekt i organiserad policyförändring och dess framgångsrika implementering, vilket innebär en marginalisering genom användningen av en övergripande budget för ”strategiska” projekt utanför den vardagliga organisationslivet. TP F FPT</p>
<p>Problemet med att anställa personer med utländsk bakgrund förklarades vidare genom att betona hur få ansökningar som kommer in från dessa människor. Denna poäng fastslogs som fakta av ”… jag gick direkt in i arbetsmarknaden, det var ingen som sa ’kulturer fungerar inte… du är från ett muslimskt land’. De satte mig bredvid en svensk tjej, alltså på bandet… det gick bra, det fungerade bra… vi gjorde inte illa varandra. Jag våldtog henne inte.” (Mulinari & Neergaard, 2004: 281) ett antal intervjupersoner; underförstått relaterat det till uppfattade bristerna i färdigheter bland personer med utländsk bakgrund, som gör dem motvilliga att söka. Alternativa förklaringar på utbudssidan, som att diskutera rekryteringskanaler, uppfattningen kring kommunen som arbetsgivare, dålig service eller erfarenheter av diskriminering togs i stort sett aldrig upp av informanterna och när de blev tillfrågade var det frågor som knappt alls hade diskuterats. ”Passa in”</p>
<p>Som nämnts ovan har ett antal forskare visat hur kvalifikationskrav kopplat till tekniska system är klart mindre subjektiva än sociala kvalifikationskrav. Förutom den direkta rasistiska praktiken av att direkt sortera ut sökande med rasifierade karaktärsdrag (namn, ursprungsland, hemadress etc.) och vägra att omvärdera utbildning och arbetslivserfarenheter som inte är ”svenska”, är det i värderingen av organisatorisk, professionell och att pass in i arbetslag där rasifierade bedömningar får betydande genomslag. Att bedöma hur sökanden ”passar in” uttrycks i dag oftast genom begrepp som ”social kompetens”, vilket skapar ett större manöverutrymme inom vilken subjektivitet och institutionella tolkningar kan (och antagligen ofta) skapar former av icke-meritokratisk diskriminering, som har en tydlig rasifierad karaktär.</p>
<p>I intervjuerna med cheferna diskuterades olika aspekter av sociala kvalifikationer. Medan alla var överens om den stora betydelsen av att ”passa in” något som i huvudsak mäts genom intervjuer och referenser, fanns det en viss grad av medvetenhet av problematiken med att bedöma sådana krav. Emellertid, när de tillfrågades om vad termen ”passa in” egentligen innebar tenderade svaren att bli vaga och kännbart kontextuella. Några intervjupersoner argumenterade att kriterierna skulle användas med omsorg och mer i en negativ mening. Detta verkar innebära att de tekniska meriterna såsom utbildning och arbetslivserfarenheter skulle vara beslutsfaktorn medan kvalifikationer kopplade till det sociala systemet huvudsakligen skulle användas för att undvika ”ruttna ägg” bland de tekniskt väl kvalificerade. Majoriteten av cheferna argumenterade emellertid att genom intervjuer och referenser på sökande som uppfyllt utbildnings- och arbetserfarenhetskraven, skulle man få en mer fullständig bild av den sökandes förmågor. De lyfte fram relevant utbildning och arbetslivserfarenheter som viktiga för-krav, men underordnat sociala färdigheter. Detta implicerar att ”social kompetens” skulle kunna kompensera mindre brister i utbildning och arbetslivserfarenheter (men inte omvänt). Syftet med intervjuer och att ta referenser fokuserades på att tillhandahålla information om intresset för att arbeta, inställningen till kommunala klienter och kollegor och slutligen att vara foglig. Intervjuernas viktiga roll i rekryteringen har kritiserats i mycket forskning både för sin bristande förmåga att förutse sökandes faktiska kompetens och för en subjektivitet som öppnar upp för rasifierade och könsmässiga fördomar. I summeringen av forskning kring användandet av intervjuer vid rekryteringen har Schmitt och Chan (1998) framhävt att det finns några fördelaktiga aspekter i att tillhandahålla information om den sökande men att de i högre grad skulle användas i en strukturerad form för att undvika fördomar och felaktiga mått. Intervjupersonerna verkar inte se användningen av intervjuer på samma sätt. Medan ett par intervjupersoner åtminstone delvis kommenterade vikten av organiserade och strukturella intervjuer betonade de flesta informanterna att intervjuerna skull bedrivas som ”trevliga” vardagssamtal kring verksamheten, utan någon reflektion på att sådana samtal säger minst lika mycket om intervjuarna som om de sökande.</p>
<p>En stor majoritet av de intervjuade cheferna betonade betydelsen av att ”passa in” som ett centralt kriterium i rekryteringsprocessen. Genom att göra det argumenterade de också att det är möjligt att bedöma sökandes förmåga att ”passa in” på ett någorlunda intersubjektivt sätt. Medan några lyfte fram denna värdering som en objektiv process liknande värderingen av utbildning och arbetslivserfarenheter, noterade de flesta att den inkluderade i någon grad subjektiva mått. Samtidigt hävdade informanterna att kunskaper och erfarenheter från tidigare rekryteringar (enhetscheferna har sällan någon formell utbildning inom området) i kombinationen med att inte göra intervjuerna ensamma möjliggjorde en hög grad av intersubjektivitet. Å ena sidan argumenterade de att det var centralt att enhetschefen hittade sökande som matchade organisationen och arbetet, å andra sidan argumenterade de att personer på personalavdelningen med deras träning generellt var mer kapabla att värdera innebörden av att ”passa in”.</p>
<p>En specifik variant av att diskurea ”matchningen” av sökande, nämnd av några få intervjupersoner, var att fokusera på möjligheterna att använda denna praktik till fördel för sökande med utländsk bakgrund – en ansats som kan karakteriseras som en kulturaliserad /rasifierad version av positiv särbehandling. Det verkar finnas två delvis olika uppfattningar kring hur detta kan göras. Det första och mest uppenbara, som jag nämnde ovan, fokuserar på att knyta kulturella (rasifierade) drag till vissa jobbkvalifikationer – ofta betonande traditionellt levnadssätt med omvårdnad och empati (vilket ansågs vara en viktig tillgång för kommunens omsorgspersonal). Den andra aspekten, vilken har lyfts fram genom den växande kvantiteten av mångfaldsforskning, fokuserar på det kreativa, och följaktligen en kvalitets- eller produktionsökning som kan tappas ur en mångfaldig arbetsstyrka. TPF FPT  Denna senare version var emellertid varken nämnd direkt eller indirekt i intervjuerna.</p>
<p>Rekryteringspraktikernas roll för rasifierad diskriminering inom kommunen som arbetsgivare har inte fullt ut besvaras i detta avsnitt. Emellertid genom återberättandet och analyserandet av intervjuer med personalchefer och enhetschefer samt genom statistik över rekrytering inom kommunen har jag försökt att visa en relativt formlös (speciellt gällande bedömning av färdigheter kopplade till sociala system) process och praktik som producerar rekryteringsutfall i kommunen.</p>
<p>I Integrationsverket rapport ”Den kommunala sektorn som modell för integration?” (2004) presenteras en beskrivning av 42 kommuners arbete med (etnisk) mångfald som arbetsgivare. Förutom analysen av mångfaldsplaner och antidiskrimineringspraktiker innehåller den en beskrivning av arbetssituationen för människor med utländsk bakgrund. Tabellen nedan fokuserar på två större städer, och den framhåller några intressanta mönster. * Tabellen bygger på material från 2001, se Integrationsverket (2004) och deras Statistikdatabas STATIV, samt Siffror från SCB:S statistikdatabas (http://www.ssd.scb.se/databaser). Indexet speglar relationen mellan andel anställda och andelen i befolkningen (personer mellan 16–65 år), dvs. 1 betyder att andelen anställda är lika med befolkningen och 0,5 att det är hälften så många anställda som befolkningsandelen.</p>
<p>Först visar den väsentliga skillnader mellan kommunerna.I Stockholm stämmer nästan andelen sysselsatta personer med utländsk bakgrund överens med situationen av den kommunala befolkningen generellt (0,95) medan den motsvarande siffran i Malmö är 0,68, vilket innebär en stor underrepresentation av kommunalt anställda med utländsk bakgrund. TPF FPT  Samtidigt finns det även likheter i mönster kring underordning av anställda med utländsk bakgrund, som syns i den hierarkiska segmenteringen av anställningskategorier. Medan graden av inkluderande (definierad som den totala andelen anställningar) varierar är mönstret av underordning jämförbart. I de två städerna (såväl som i andra städer i Sverige) finns det en tydlig och stark vertikal segmentering av rasifierade anställningar med (relativt sett) hög närvaro av arbetare i jobb som kräver lägre kvalifikationer och en kraftigt fallande andel i högre positioner. Medan detta är ett generellt mönster är klasspolariseringen starkare i större städer samtidigt som den ofta länkas samman med processer av rasifierad exkludering och underordning vilket har framhävts av bl.a. Saskia Sassen (se t.ex. 1991; 1999). Utifrån tabellen finns det fog för att hävda ett liknande mönster av rasifierade segmentering av anställningar inom Sveriges kommuner. Den svenska debatten (inkluderat forskningen) har generellt fokuserat på i vilken grad personer med utländsk bakgrund är arbetslösa (exkluderade) eller anställda (inkluderade), ett perspektiv som har fått ökad betydelse delvis genom den europeiska unionens betydelse att definiera forskningens agenda (Schierup, et.al, 2006). I detta perspektiv är fokus generellt på anställningsbarhet och anställningsgrad medan frågor rörande vertikal segmentering ignoreras. Emellertid, som tabellen visar, innebär framgången med inkludering som representeras av Stockholm (jämfört med Malmö) samtidigt ett tydligt mönster av rasifierad underordning. Som en konsekvens är det mer korrekt att särskilja mellan verkligheter av underordnad exkludering och inkludering (se figur 1 nedan).</p>
<p>Resultatet från den skildrande jämförelsen mellan Stockholm och Malmö har ännu inte förklarats. Tidigare i denna artikel har fokus riktas mot några möjliga men ofullständiga förklaringar i processen kring rasifierad rekrytering. Medan det kan argumenteras att Stockholm i mindre utsträckning är karaktäristisk för en process av exkludering, kan det också finnas andra förklaringar som kan ha betydelse för detta. Till exempel är det ganska troligt att utbildning och arbetserfarenheter skiljer sig åt. TPF FPT  Därutöver, kan pendlingsmönster på skilda sätt påverka antagandet om att stadens invånare är anställda inom staden vilket också kan förklara några av skillnaderna. TPF FPT</p>
<p>Samtidigt finns det några alternativa förklaringar som helt eller delvis kan avfärdas. Det kommunala i Stockholm, jämfört med Malmö, har färre anställda utifrån andelen av befolkningen (lite mer än 6 procent jämfört med Malmös mer än 8 procent). Det rasifierade kösystemet som betonades av arbetsförmedlingen kan, i kombination med den lägre sysselsättningsgraden i Malmö (64 procent år 2001 jämfört med Stockholms 75 procent) förklara varför en högre andel människor med utländsk bakgrund är sysselsatta i Stockholm. TPF FPT  I den utsträckning som dessa och andra möjliga faktorer inte kan förklara skillnaderna verkar det möjligt att argumentera att olika rekryteringspraktiker med effekter av rasifierad diskriminering kan spela en roll. Denna ståndpunkt förstärks ytterligare när vi tar med i beräkning relationen mellan rasifierad segmentering och anställningar i överkvalificerade arbeten.</p>
<h2>I stället för slutsatser</h2>
<p>Denna artikel är baserad på pågående forskning och det är således för tidigt att formulera några strikta slutsatser. Jag kommer istället att avsluta med att framhäva tre diskussioner. Den första fokuserar på att utveckla en teoretisk ram för dessa studier och betydelsen av att inspireras av anglosaxisk forskning. Den andra inriktas på den metodologiska komplexiteten i att studera rasifierad diskriminering i rekryteringspraktiker. Slutligen kommer jag att sammanfatta några av de tentativa slutsatserna som forskningen än så länge har lyft fram.</p>
<p>Forskningen kring rasifierad diskriminering i Sverige kan spåras tillbaka till 1970-talet (se Knocke i denna antologi). Samtidigt var de centrala begreppen invandrare och etnicitet, och forskningen kring diskriminering fokuserade speciellt på finska och jugoslaviska invandare (i dag ofta kallat arbetskraftsinvandrare). I intersektionen av skiftet mellan den första generationen av forskare och den andra, breddades fokus till politiska flyktingar och etnicitet vilket uttrycktes jämte etnifiering, ”ras”/rasism och senare rasifiering. Denna senare forskning har starkt influerats genom anglosaxiska studier speciellt genom introduktionen av teoretiska begrepp från USA och framför allt från brittisk forskning. Emellertid, skulle det vara felaktigt att tro att dessa begrepp oproblematiskt kan appliceras till den svenska samhällsformationen, med en i huvudsak annan historia av kolonisering, migration och rasifiering. En illustration av denna komplexitet är det relativt etablerade begreppet ”svarta” människor där jag argumenterat tillsammans med Diana Mulinari (2004; 2005) att i Sverige borde det benämnas ”svartskalle”. Dessutom skiljer sig den (visserligen försvagade) socialdemokratiska välfärdsregimen med dess centrala arbetsmarknadspolitik i huvudsak från den amerikanska och brittiska liberala välfärdsregimen, och således skapar det olika sociala kontexter inom vilken rasifierings- och diskrimineringsprocesser utspelas. Vi har i andra studier lyft fram begreppet inkluderad underordning som ett centralt drag för LO kongressens fackföreningsstrategi gentemot människor med utländsk bakgrund, och det finns mycket som tyder på att detta begrepp också kan användas i en bredare betydelse. Den svenska rasifierade regimen utvecklades i sin moderna form genom inkluderad underordning. Den exkluderande underordning som började under 1980-talet och som närmast exploderade under 1990-talets början har i huvudsak, med EU och Brittisk inflytande, kommit att förstås som exkludering med politiska strategier som syftar mot inkludering definierat som lönearbete i vilken form som helst. TPF FPT  Det är dock tydligt att den huvudsakliga fokusen, vilket bl.a. syns debatten och som åskådliggjordes i tabell 3, är en inkluderande underordning, dvs. en förstärkt rasifierad segmentering inom arbetslivet. Slutligen, den stora offentliga sektorn med kommunala tjänsteproduktionen är av speciellt intresse i relation till denna studie, speciellt sedan antalet sysselsätta med utländsk bakgrund varit relativt låg i jämförelse med den privata tjänsteproduktionen och inom den lågbetalda industriproduktionen. Dessa skillnader måste utan tvekan reflekteras över vid bearbetningen av den teoretiska förståelsen av rasifierad rekrytering. Till trots för de betydande kontextuella skillnaderna mellan Sverige och USA, Storbritannien och EU är det inte bara begreppen som går igen, utan en betydande del av den politiska debatten i Sverige fokuserar även på element från liberala välfärdsregimer och förstärkt individuell rättighetslagstiftning.</p>
<p>I en metodologisk mening är det komplext och problematiskt att studera rekrytering och rasifierad diskriminering. Eftersom dessa former av diskrimineringen är förbjudna enligt lag och att vara rasist har blivit ett stigma som innebär vissa sociala kostnader TPF FPT , är det svårt att finna öppen rasifierad diskriminering. I studien med arbetsförmedlare (Neergaard, 2004) var det tydligt att ett rasifierat utseende påverkade möjligheterna för att utföra undersökning av dessa forskningsfrågor, vilket innebär att dessa aspekter måste tas med i beräkning i utvecklandet av en forskningsstrategi. Genom att använda en metodologisk trianguleringsstrategi inom vilken olika former av metoder och material används för att svara på forskningsfrågan kring rekrytering och rasifierad diskriminering, har syftet varit inringa hur dessa praktiker uppstår. I diskussionen ovan och genom presentationen av material från pågående forskning hoppas jag ha lyft fram hur rekryteringspraktiker är öppna för rasifierad diskriminering. Tillsammans med material som visar en systematisk rasifierad segmentering inom arbetsmarknaden och inom de studerade organisationerna, i kombination med material som visar bristande korrelationer med färdigheter, verkar det vara korrekt att dra slutsatsen att rasifierad diskriminering till en viss utsträckning förekommer i rekryteringspraktiker, och även att dra slutsatsen att denna diskriminering inte (enbart) kan reduceras till individuella preferenser utan även lokaliseras till institutionella praktiker.</p>
<p>Den tredje reflektionen fokuserar på resultat som forskningen än så länge lagt fram. Jag hoppas att denna artikel har visat komplexiteten av att förstå rasifierad diskriminering i rekryteringspraktiker. En komplexitet som både är analytisk (dvs. att särskilja olika aspekter av diskriminering) och deskriptiv i att visa hur rasifierad diskriminering kan framkallas i rekryteringspraktiker. Genom användningen av den skisserade teoretiska ramen, andra studier, statistik och material från intervjuerna hoppas jag ha visat att det finns en stark indikation på att rasifierad diskriminering i rekryteringspraktiker är av stor betydelse för att förstå exkludering men även inkluderad underordning (dvs. segmentering) både för arbetslöshet och inom arbetslivet.</p>
<p>Kedjan av argument började med arbetsförmedlarnas roll i rekryteringspraktiken. Jag argumenterade att det inte enbart är frågan om diskriminering grundat på arbetsförmedlarnas rasifierade kategoriseringar som spelar roll (se Hertzbergs artikel i antologin). Av stor betydelse är även arbetet som arbetsförmedlare gör för att stödja arbetsgivarnas diskriminerande praktiker; en service som delvis grundas på arbetsförmedlarnas relativa svaga position visavi arbetsgivare. Det finna anledning att tro att maktasymmetrin mellan starka arbetsgivare, svagare arbetsförmedlare och de underordnade arbetssökande innebär att diskriminering externaliseras från arbetsgivare till arbetsförmedlare, men även från arbetsförmedlare till arbetssökande. Jag fortsatte med att analysera intervjuerna med arbetsförmedlare med avseende på deras erfarenheter av rasifierad diskriminering i arbetsgivarnas rekryteringspraktiker. De lyfter fram ett antal sätt som arbetsgivare kan använda sig av diskriminerande praktiker vid rekrytering. I vissa redogörelser var dessa praktiker naturaliserade som någonting ”naturligt” i andra fann de tröst i arbetsgivarnas positiva efterfråga av arbetare med utländsk bakgrund. Några av arbetsförmedlarna tenderade att hålla med om arbetsgivarnas hierarkisering av arbetsstyrkan där ålder, kön och etnicitet blev indikationer på kunskapsnivå. Slutligen presenterades några tentativa iakttagelser kring rekryteringspraktiker och deras påverkan på rasifierad diskriminering från ett pågående forskningsprojekt. I denna del analyserade jag intervjuer med personalchefer och enhetschefer. I den teoretiska introduktionen nämnde vi att speciellt två olika perspektiv var tydliga i rekryteringsforskning. Det traditionella syftet är att matcha en person till en arbetsposition. Management teorierna från 1980 och 1990-talet, genom att betona management och organisatorisk kultur, har varit centrala för att introducera rekrytering som ett sätt att matcha en person till organisationen. I intervjuerna med cheferna tenderade rekryteringspraktiken att mixa dessa två synsätt. Informaliseringen av hela rekryteringspraktiken (inklusive selekteringen till intervjuer) och den tungt vägande anställningsintervjun skapar ett betydande utrymme inom vilken kategorisering och rasifierade bedömningar av sökande kan spela en roll. Dessutom visar svar från arbetsförmedlare såväl som rekryterare att diskriminering inte enbart skall se i betydelsen jobb eller ej. Det finns omfattande indikationer på en mer komplex praktik inom vilken arbeten är rasifierade (och även könsmärkta), vilket möjliggör en inkludering av personer med utländsk bakgrund genom anställningar till dessa (generellt sett) lågstatusjobben. I kombination med vad som verkar vara en stark tendens rakt igenom hela arbetsmarknaden att i högre grad anställa personer med utländsk bakgrund till jobb de är överkvalificerade för, riskerar dessa praktiker att stabilisera den höga arbetslösheten bland lågutbildade (rasifierade) arbetare eftersom det finns en reserv av välutbildade rasifierade arbetare som är utestängda från att hitta ett jobb som stämmer överens med deras kunskaper.</p>
<h2>Överordning</h2>
<h2>Underordning</h2>
<p>Avslutningsvis i denna artikel skulle jag vilja betona att analyser kring rasifierad diskriminering, såväl som strategier som syftar att öka mångfalden kan tendera att undvika frågan om makt och maktrelationer inom arbetslivet. Det populära begreppsparet inkludering – exkludering används huvudsakligen för att förstå exkluderande processer fokuserade på arbetslöshet eller lönearbete. Emellertid är dessa analyser ofta oförmögna att se och förstå den vertikala strukturen kring rasifierad sysselsättning som var exemplifierat av den kommunala anställningsstrukturen i Stockholm. Den huvudsakliga positiva utvecklingen som har karaktäriserat människor med utländsk bakgrund på den svenska arbetsmarknaden från slutet av 1990-talet är en minskning i exkluderande underordning (arbetslöshet) och en ökad inkluderande underordning (anställda inom den sekundära arbetsmarknaden).</p>
<h2>Referenser</h2>
<p>Balibar, Etienne (2002) ”Finns det en nyrasism?” i: Balibar, E. & Wallerstein, I. (red.) Ras, Nation, Klass. Mångtydiga identiteter. Göteborg: Daidalos.</p>
<p>Berggren, Katarina & Omarsson, Abukar (2001) Rätt man på fel plats – en studie av arbetsmarknaden för utlandsfödda akademiker som invandrat under 1990-talet., Stockholm: AMS, URA 2001:5.</p>
<p>Bergström, Ola (1998) Att passa in: rekryteringsarbete i ett kunskapsintensivt företag, Göteborg: BAS.</p>
<p>Bolander, Pernilla (2002) Anställningsbilder och rekryteringsbeslut, Stockholm: Ekonomiska forskningsinstitutet vid Handelshögskolan.</p>
<p>Brune, Ylva (2004) Nyheter från gränsen: tre studier i journalistik om ”invandrare”, flyktingar och rasistiskt våld, Göteborg: Göteborgs universitet. Institutionen för journalistik och masskommunikation.</p>
<p>Dahlstedt, Magnus & Lindberg, Ingemar (red.) (2002) Det slutna folkhemmet: om etniska klyftor och blågul självbild, Stockholm: Agora. de los Reyes, Paulina, Molina, Irene & Mulinari, Diana (red.) (2002) Maktens (o)lika förklädnader. Kön, Klass och etnicitet i det postkoloniala Sverige. En festskrift till Wuokko Knocke,</p>
<p>Stockholm: Atlas.</p>
<p>Fritzell, Johan & Andersson, Roger (2000) Välfärdens förutsättningar: arbetsmarknad, demografi och segregation, antologi från Kommittén Välfärdsbokslut, Stockholm: Fritzes offentliga publikationer.</p>
<p>Holgersson, Charlotte (2003) Rekrytering av företagsledare : en studie i homosocialitet, Stockholm: Elander Gotab.</p>
<p>Håkansson, Kristina (2001) Språngbräda eller segmentering?: en longitudinell studie av tidsbegränsat anställda, Uppsala: Institutet för arbetsmarknadspolitisk utvärdering (IFAU).</p>
<p>Integrationsverket (2002) Rapport Integration 2001, Norrköping: Integrationsverket.</p>
<p>Integrationsverket (2004) Den kommunala sektorn som förebild? Om mångfald i ord och siffror i 42 av Sveriges kommuner, Norrköping: Integrationsverket.</p>
<p>Knocke, Wuokko (2003) Rekrytering för mångfald?, Norrköping: Integrationsverket.</p>
<p>Knocke, Wuokko, Drejhammar, Inga-Britt, Gonäs, Lena & Isaksson, Kerstin (2003) ”Retorik och praktik i rekryteringsprocessen”, Arbetsliv i omvandling, 2003(04).</p>
<p>LO (2001) Anställningsformer och arbetstider, Stockholm: Landsorganisationen i Sverige. Löne- och välfärdsenheten.</p>
<p>Mulinari, Diana & Neergaard, Anders (1998) Utvärdering av projektet ”Steg till arbete”: slutrapport, Lund: Univ. Department of Sociology.</p>
<p>Mulinari, Diana & Neergaard, Anders (2004) Den nya svenska arbetarklassen. Facket och de rasifierade arbetarna, Umeå: Borea.</p>
<p>Neergaard, Anders (2002) ”Arbetsmarknadens mönster – om rasifierad segmentering” i: Lindberg, I. & Dahlstedt, M. (red.) Det slutna folkhemmet: om etniska klyftor och blågul självbild. Stockholm: Agora.</p>
<p>Neergaard, Anders (2004) Arbetsförmedlarna på en rasifierad arbetsmarknad: Förändrare, förstärkare eller bara förvaltare?, Norrköping: CEUS (http://www.ceus.nu).</p>
<p>Neergaard, Anders (2006) ”I goda och dåliga tider: inkluderad underordning av invandrade kvinnor” i: Mulinari, D. & Räthzel, N. (red.) Bortom etnicitet. Umeå: Boréa.</p>
<p>Okeke, S. (2001) Arbetsförmedlingens marknadsandelar, Solna: AMS utredningsenhet, Arbetsmarknadsstyrelsen.</p>
<p>Olsson, Sven Erik (1993) Social Policy and Welfare State in Sweden, Lund: Arkiv.</p>
<p>Sahlin, Ingrid (red.) (1996) Projektets paradoxer, Lund: Studentlitteratur.</p>
<p>Schierup, Carl-Ulrik & Paulson, Sven (1994) Arbetets etniska delning: studier från en svensk bilfabrik, Stockholm: Carlsson.</p>
<p>Urban, Susanne (2005) Att ordna staden: Den nya storstadspolitiken växer fram, Lund: Arkiv.</p>
<p>Wikman, Anders, Andersson, Alf & Bastin, Madeleine (1998) Nya relationer i arbetslivet : en rapport om tendenser mot flexibla marknadsrelationer i stället för permanenta anställningsrelationer, Statistiska centralbyrån (SCB): Arbetslivsinstitutet.</p>
<h2>9 Sammanfattning och slutsatser Strukturell diskriminering som en väv av samverkande processer, praktiker och strategier Anders Neergaard</h2>
<p>Syftet med avslutningen är sammanfatta antologins artiklar genom att presentera några slutsatser. Antologins inriktning kan sägas ligga i linje med kritisk arbetsmarknadsforskning genom ifrågasättandet av förgivettagna teorier och utgångspunkter samt genom ett relationellt maktperspektiv som betonar asymmetri. Sammantaget betonar antologins artiklar att arbetsmarknadernas etniska skiktning kan ses som ett resultat av en komplex väv av samverkande faktorer. Därmed är det också ett kritiskt inlägg mot de försök som görs att förstå den etniska skiktningen genom att utgå från att det finns en bestämmande faktor som kan förklara situationen på arbetsmarknaderna.</p>
<p>Det finns två centrala slutsatser som antologins bidrag sammantagna lyfter fram. Det första bidraget är att lyfta fram komplexiteten kring hur diskriminerings- och exkluderingsprocesser samverkar på arbetsmarknaderna och mer specifikt i rekryteringsprocesser. Den andra  slutsatsen är de s.k. ”spill over”- effekter av diskriminering, exkludering och underordning som gör varje statisk analys av diskriminering problematisk. Det rör sig om ”spill over”-effekter som påverkar arbetsmarknadernas och rekryteringsprocessernas resultat men även, i ett senare led, utgör grunden för påverkan på andra processer. Kapitlet avslutas med en diskussion om vad antologins resultat sammantaget säger om en framtida dagordning för att motverka diskriminering, exkludering och underordning inom arbetsmarknaderna.</p>
<h2>Komplexiteten: Att förstå kumulativa effekter av diskriminering, exkludering och underordning</h2>
<p>Rasism och diskriminering har ofta varit kopplat till föreställningar om ”onda” aktörers maktutövning, vilket samtidigt varit en grund för ”förnekandets” strategier (de los Reyes & Kamali, 2005b).</p>
<p>Artiklarna i antologin visar på att förekomsten av rasifierad diskriminering, eller exkludering av personer med utländsk bakgrund, inte måste vara kopplat till ”onda” människor och inte heller nödvändigtvis till ”onda” intentioner. Istället fokuserar antologins bidrag på skilda aspekter av arbetsmarknader och visar var för sig på hur diskriminering, exkludering och underordning görs och även på dess effekter exempelvis erfarenheter för strategiskt handlande. Ett sätt att lyfta fram bidragen som en helhet är att se var och en som ett bidrag till förståelsen av en eller några moment inom det fält som arbetsmarknaderna utgör. Antologins artiklar har i huvudsak fokuserat på att förstå processer av rasifierad diskriminering, exkludering och underordning. Däremot har frågan om orsakerna till detta inte i någon högre grad diskuterats. Huvudargumentet, vilket utvecklas nedan, är att rasifierad diskriminering, exkludering och underordning tenderar att genom ”spill over”- effekter fungera återskapande, dvs. det finns inget centrum som utgör orsaken för dessa processer. Samtidigt och för att undvika en självgenererande funktionalism, går det inte att undvika frågan om orsaker. Det finns idag en mängd forskning som lyfter fram kolonialismens centralitet för att förstå rasismens utveckling (Balibar & Wallerstein, 1991). Vare sig det handlat om en överexploatering genom kontroll av land och råvaror eller genom kontroll av arbetskraft, har rasistiska föreställningar och ideologier varit centrala i legitimerandet av dessa processer (de los Reyes & Kamali, 2005a). Det finns således en historisk samhällelig grund för rasifierade föreställningar om människors skilda värden, men även om den fortfarande gör sig synlig i bl.a. västvärldens föreställningar om ”de andra”, bör styrkan i dessa föreställningar inte överdrivas. Den andra aspekten av orsaker till framväxten av etnifierade arbetsmarknader kan kopplas till den ojämlikhet som såväl arbetsmarknader som arbetslivet skapar (Miles, 1987; Rubery, 1994). Föreställningar om kön och kvinnors ”naturliga” plats och om invandrare eller rasifierade gruppers egenskaper och deras ”naturliga” plats kan därmed utgöra en legitimering för den ojämlikhet som arbetsmarknader och arbetslivet genererar. Att hävda att kolonialismens effekter fortfarande får konsekvenser för föreställningar om ”de andra” skall inte ses som direkta förklaringar till dagens etnifierade arbetsmarknader. På liknande vis är det ingen direkt förklaring att hävda att behovet av att legitimera ojämlikhet på arbetsmarknader och inom arbetslivet innebär att föreställningar om kvinnor och invandrare produceras som möjliggör den här ojämlikheten. Den etnifiering av arbetsmarknaderna som antologins artiklar tydliggör produceras av mer närliggande processer såsom de beskrivs och analyseras i artiklarna, men inom en samhällelig ram där såväl kolonialismens historia som behovet av legitimering av ojämlikhet finns med.</p>
<p>Arbetskraftens kompetens – meritokrati i ett sammanhang av strukturell diskriminering</p>
<p>Det är närmast en självklarhet att börja med idén (och ideologin) om meritokrati. Såväl inom mycket av forskningen som bland rekryteringspersonal finns en grundläggande föreställning om att rekrytering och rekryterarnas praktik producerar ett meritokratiskt resultat. Det finns i huvudsak två förklaringar till varför så skulle vara fallet. Den första, som är grundläggande för en stor del av ekonomisk forskning, är idén om ekonomisk rationalitet. Arbetsgivare anställer de sökande som till lägst pris producerar mest marginalnytta. Utgångspunkten är att konkurrensutsättning på en marknad tvingar fram den här praktiken och att avvikelser från praktiken på sikt innebär att företag konkurreras ut som mindre effektiva. TPF FPT  Den andra dominerande förklaringen är kopplat till Human Resource fältet och discipliner som psykologi, pedagogik, sociologi och företagsekonomi, och är än tydligare kopplat till idén om meriter. Rekryterare anställer, genom den skicklighet som deras professionalisering förlänar, den mest kompetenta bland sökanden. Trots betydande skillnader i vad som definierar meritokrati – framtida produktivitet respektive kompetens – finns det en grundläggande samstämmighet om att i normalfallet den mest meriterade anställs. TPF FPT  Det innebär, vilket Lena Nekby framhåller i sitt bidrag där hon argumenterar för utvecklandet av forskningsdesign som är kapabla att studera diskriminering, att utgångspunkten för den här forskningen är att diskriminering är en avvikelse som i huvudsak presenteras som en möjlig restprodukt när det meritokratiska perspektivet lämnar utrymme. Grundvalen för dessa studier är dock oftast att den restprodukt som inte kan förklaras enligt postulatet, skulle kunna förklaras med hjälp av bättre metoder och bättre empiri. Forskningsinriktningar som baserar sig på human kapital perspektiv har således en teoretisk oförmåga av att fånga förekomst av diskriminering och betydande metodologiska brister för att kunna studera diskriminering.</p>
<p>Det finns en betydande mängd vetenskaplig litteratur som i högre eller lägre grad kritiserat utgångspunkten i det meritokratiska antagandet samtidigt som all forskning utgår från att meritokrati trots allt spelar en roll. Artiklarna i antologin kan därmed ses som kritiska till föreställningen om att meritokrati utgör den allenarådande faktorn vid anställning, utan att för den skull ifrågasätta att meritokratiskas bedömningar är en av flera faktorer som påverkar rekryteringens resultat. Innan vi går vidare till den här diskussionen bör dock ett centralt påpekande göras. Låt oss för en stund anta att rekrytering fungerar i enlighet med idealbilden av meritokrati men med tillägget att det inte alltid gjort det och/eller att det inte alltid fungerar så i övriga samhället. En stor del av framväxten av lagstiftningen kring positiv särbehandling i USA kan delvis, till skillnad från antidiskrimineringslagstiftning, sägas utgå från att meritokrati råder idag men har inte gjort det tidigare. Det innebär därmed att rasifierade gruppers historiska diskriminering fortfarande kan, genom social reproduktion, ha en negativ effekt, trots vårt hypotetiska antagande om att rekryteringen idag inte diskriminerar. Ett annat liknande exempel är att om skolan, bostadsmarknaden eller arbetsrättslagstiftningen diskriminerar, kan en förment neutral rekryteringspraktik likväl reproducera en rasifierad och skiktad arbetsmarknad. Vi återkommer och utvecklar dessa frågor mer nedan.</p>
<p>Hur erfarenheter av diskriminering skapar strategier för att hantera förväntad diskriminering – strategisk internalisering av diskriminering</p>
<p>I Wuokko Knockes artikel visas tydligt hur arbetsmarknaderna länge har kännetecknats av en etnisk diskriminering och rasifieringsprocesser. Artikeln tydliggör också att formerna och grupperna av människor som utsätts för rasifiering har förändrats över tid. Den tydlighet i rasism som flera av de presenterade citaten visar existerade tidigare har förbytts till ett mer ”nyanserat” språkbruk som ofta refererar till kulturella föreställningar om olikhet (men som i grunden bär på samma essenstänkande om oföränderliga skillnader). Lägger vi därtill den mängd forskning som idag visar på förekomsten av rasifiering och etnisk diskriminering i andra samhällssektorer kan vi, utan att ha konstaterat att det förekommer motsvarande processer på arbetsmarknaderna, fastslå att rasifierade grupper måste förhålla sig strategiskt till historiska såväl som parallella erfarenheter av diskriminering. Inom kritisk forskning tenderar fokus ofta att ligga på hur ojämlika maktrelationer och strukturer skapar processer av exkludering och/eller underordning. Mindre vanligt är att lyfta fram det strategiska handlandet i ett sammanhang av ojämlikhet. Det är dock centralt att förstå hur människor med erfarenhet av egen eller andras diskriminering utvecklar strategier för försörjning och jobbsökande för att därigenom hantera förväntad diskriminering. Det är detta ämne som Nora Räthzel tar sig an i sitt bidrag. Rasifierade ungdomar tvingas internalisera erfarenheter av rasism och diskriminering i sina strategier för att komma ut på arbetsmarknaderna. Syftet med Nora Räthzels artikel är att nå fördjupad kunskap om ungdomars resonemang om hur de skall ta sig fram på en arbetsmarknad som de, utifrån tidigare egna erfarenheter såväl som kunskap om andra personers erfarenheter (däribland föräldrar), förväntar sig skall kännetecknas av rasism och etnisk diskriminering. Vi får därigenom en kunskap som visar hur ideologi samverkar med erfarenheter och producerar olika strategier för överlevnad, vilka samtidigt men i olika riktningar påverkar utvecklingen av den rasifierade arbetsmarknaden. I vilken grad konfronteras diskriminering, i vilken grad accepteras diskriminering passivt och i vilken grad försöker människor genom strategiska val undvika eller minimera risken för diskriminering? De val som görs mellan olika strategier för försörjning och jobbsökande i ett sammanhang där diskriminering förväntas vara en möjlighet, innebär att diskriminerings- och exkluderingspraktikerna sammantaget påverkas. Valet mellan individuella och kollektiva strategier, mellan att acceptera verkligheten ”för vad den är” eller genom att stånga pannan blodig ”för vad den borde vara” innebär att även i en systematiskt etnifierad arbetsmarknad finns det utrymme för val, men de görs inom strukturer och institutionella ramar som kortsiktigt inte kan påverkas. Betoningen på möjliga val utan att samtidigt lyfta fram att de sker inom sammanhang som kortsiktigt är givna, riskerar att förlägga ansvaret för en etnifierad arbetsmarknad på dem som drabbas av diskriminering, exkludering och underordning.</p>
<p>Arbetskraftens sociala inbäddning – kontaktdiskriminering</p>
<p>Under lång tid fanns föreställningar om att personer med utländsk bakgrund var mer passiva i sökandet efter jobb. Idag har dessa etnifierade föreställningar vederlagts (vilket diskuteras av Nekby i antologin). Däremot vet vi att utbytet från sökandet efter jobb varierar kraftigt och att det föreligger en skillnad mellan dem med och dem utan ”utländsk” bakgrund. Ett sätt att söka förståelse kring det här är via teorier kring socialt kapital och sociala nätverk (se Behtouis bidrag i antologin). Inom diskrimineringsforskningen har betydelsen av kontaktdiskriminering  introducerats, dvs. å ena sidan betydelsen av sociala nätverk för att komma i åtnjutande av lönearbetserbjudande och å andra sidan hur sociala nätverk genom etnifieringsprocesser bygger in en svåråtkomlig och laglig form av diskriminering eller exkludering. TPF FPT  Den är svåråtkomlig och laglig just i det faktum att den baserar sig på vardagliga sociala interaktionsprocesser kring familj, släktskap, vänskap och bekantskap som i de flesta fall sker utanför direkt illegitima nepotistiska praktiker men får liknande konsekvenser. Den här forskningen innebär samtidigt en betydande kritik kring idéer om integration som en normativt ömsesidigt process. För personer med ”svensk” bakgrund är det fördelaktigt, mätt genom möjligheter till jobb och genom lönenivå, att bygga ett socialt nätverk utan personer med ”utländsk” bakgrund. För personer med ”utländsk” bakgrund blir sökandet efter ett socialt nätverk med svenskar, eller ett kvasisocialt nätverk i form av arbetsförmedlingen ett sätt att förbättra sin position på arbetsmarknaderna. Den här asymmetrin har av neoklassiskt inspirerade ekonomiska forskare tolkats som ett varierande intresse till integration hos ”de andra” eller som en kulturbrist i att utveckla värdefulla sociala kontakter eller skapa tillit och samhörighet inom egnas gemenskaper (se t.ex. Lundberg, 2000). En mer nyanserad och empiriskt förankrad förklaring lyfter fram den här motsättningen och de krav på ”assimilering” och underordning som en sådan strategi kan medföra. Kontaktdiskriminering baserar sig på en resursmobilisering som ofta sker samtidigt med andra former av social samvaro. Det är med andra ord en vardaglig informationsförmedling där kunskap om lediga jobb, kontakter till nyckelpersoner och referenspersoner sprids. Kontaktdiskriminering kan i sin förlängning producera illegitima diskriminerande beslut genom positiv särbehandling, dvs. att vissa sökande genom sina sociala nätverk, får en mer positiv behandling än andra sökande. Sådana effekter innebär en förstärkt etnifierad arbetsmarknad men kan samtidigt inte ses som direkt etnisk diskriminering då ingen väljs bort baserat på etniska föreställningar utan istället får någon jobb baserat på information förmedlat genom sociala (ofta etniskt homogena) nätverk.</p>
<p>Hur rekryterares etnifierade preferenser påverkar – individuell direkt diskriminering och preferensdiskriminering</p>
<p>När människor går till jobbet bär man med sig preferenser, åsikter, föreställningar och fördomar från andra sfärer av livet. Det kan t.ex. röra sig om familj, vänskapskrets och media. Det innebär att arbetsförmedlare eller rekryteringspersonal inte endast kan ses som professionella aktörer med sina respektive organisatoriska roller utan som socialt inbäddade aktörer som utövar en praktik där professionell och institutionell styrning blandas samman med de åsikter och föreställningar som aktörerna har med sig ”utifrån”, vad Ahrne (1994) kallar ”organisatoriska Centaurer”. När ett beslut om att inte anställa grundar sig på åsikten att invandrare, muslimer, ”etnisk” grupp eller bärare av speciella fenotypiska markörer inte är önskvärda inom organisationen är det ett konkret exempel på direkt diskriminering (eller preferensdiskriminering som används i den ekonomiska litteraturen). I vilken grad orsaken till sådana åsikter kan hänföras till den sociala inbäddningen av beslutsfattare, dvs. det bagage man bär med sig till jobbet varje morgon, eller i vilken grad det är en åsikt som produceras inom organisationen (eller kombinationer därav) är egalt för den som utsätts för diskriminering. Det är dock centralt att förstå hur skillnaderna skapar grund för olika åtgärder för att minska diskriminering, men även hur de samverkar och kan förstärka respektive försvaga varandra. Öppen, explicit och direkt diskriminering baserad på tydligt rasistiska föreställningar framstår idag som ovanliga i Sverige. Ovanligheten har gjort att sådana personer som beter sig på sådant sätt ofta benämns rasister. Även om det finns tydliga indikationer på att sådan diskriminering fortfarande förekommer utgör sådan diskriminering troligtvis endast en mindre del av de praktiker som producerar en etnifierad arbetsmarknad. Istället är det snarare så att den diskriminering, exkludering och underordning som förekommer i regel uttrycks i mer subtila former. Bedömning av sökandes kompetens kan ses som en praktik som å ena sidan är en legitim selekteringsprocess men som samtidigt ofta riskerar att skapa utrymme för att inkludera etnifierade föreställningar i själva kompetensbedömningen.</p>
<p>Hur individuella fördomar och föreställningar påverkar bedömningen av arbetskraftens kompetens – kategoriseringar, inkluderande och exkluderande underordning</p>
<p>Mer vanligt än öppet rasistisk diskriminering är de kategoriseringar av rasifierade grupper som bl.a. finns inom arbetsmarknadsinstitutioner. Arbetsförmedlingen och arbetsförmedlarnas svåra uppgift att försöka matcha utbud och efterfråga och att såväl stödja arbetssökande, speciellt arbetslösa, som arbetsgivare kan aktivt bidra till en etnifierad arbetsmarknad. Genom kulturaliseringspraktiker och kategoriseringar av personer med utländsk bakgrund, i Hertzbergs artikel med fokus på ungdomar, kan dessa klienter tillskrivas en etnicitet som associeras med problem och avvikelse. Därigenom riskerar omedvetna föreställningar producera en uppdelning av ”svenskar” som individer och normala, respektive ”invandrare” som kollektivt knutna till (”traditionell”) kultur och därigenom avvikare. De krav som av arbetsgivare formuleras kring godtagbarhet blir till en del av arbetsförmedlingens verklighetsbeskrivning som i en diagnostiseringsprocess över problem överförs på ”de andra”. Härmed finns risk för diskriminering, exkludering och underordning genom ett kognitivt mönster i vilken ”[i]ndivid knyts till grupp som knyts till problem” (Hertzberg i antologin), en form av diskriminering som i ekonomisk litteratur kallas statistisk diskriminering. Mycket av samhällsdebatten såväl som forskningen fokuserar på den diskriminering som producerar exkludering. Det är dock viktigt att uppmärksamma att kategoriseringar även producerar olika former av inkludering. Kontaktdiskriminering, vilket diskuterades ovan, kan ofta ses som en form av inkludering av ”svenskar” snarare än en exkludering av personer med utländsk bakgrund. En annan form av inkludering som lyftes fram i Anders Neergaards artikel är kopplad till underordning. Kategoriseringar leder inte bara fram till att människor och grupper av människor bedöms som passande eller ej, i någon generell bedömning. Det är snarare så att kategoriseringar många gånger leder fram till bedömningar om var människor eller grupper av människor passar in (Schierup & Paulson, 1994; Frank, 2005). Rasifierade kategoriseringar kan således producera en inkluderande underordning i vilken personer med utländsk bakgrund lyfts fram som passande till speciella former av jobb, jobb som ofta har låg status, dåliga arbetsvillkor och låga löner. Vi kan således se rekryteringsprocesser och de kategoriseringspraktiker som de bär med sig inte enbart i dimensionen inkludering – exkludering utan också som segmenterande i dimensionen över- och underordning.</p>
<p>Hur institutionella praktiker skapar förväntningar på hur kompetens skall kommuniceras – exkludering</p>
<p>Ett annat perspektiv på omedveten exkludering lyfts fram av Angela Nilsson i hennes bidrag. Här är istället frågan hur outtalad kunskap om kompetens institutionaliseras i organisationers rekryteringspraktiker. Den subtila kommunikationen som i rekryteringsprocesser förekommer mellan rekryterarna samt mellan rekryterarna och de sökande har som syfte att utöver formella kvalifikationer utgöra underlag för val av sökande. Urvalsprocessen vid rekryteringar görs inte bara av ett antal medverkande individer utan det finns en institutionell ofta outtalad och omedveten kunskap som kommer till uttryck i sådana situationer. Det rör sig dels om att tolka formella kvalifikationer ur ett organisationsbehov, dels om att göra sig föreställningar om vilka människor som finns bakom de sökandes handlingar. Angela Nilsson visar på hur kommunikationsprocesser vid genomgång av ansökningshandlingar i hög grad baseras på igenkännande, dvs. när sökande formulerar sin kompetens, i förhållande till det tekniska såväl som till det sociala systemet, på ett sätt som gör att rekryterare känner igen sig. Det rör sig bl.a. om hur de formella meriterna presenteras, dvs. hur matchningen till organisationens tekniska system möjliggörs. Antologibidraget lyfter därigenom fram att även s.k. formella meriter såsom utbildning och arbetslivserfarenhet (måste) tolkas i värderingen av sökanden. Betoningen är dock på hur övriga former av kompetens tolkas samt hur en helhetsbild kring de sökande skapas. Här betonar författaren hur den sökandens handlingar måste slå an mot rekryterarnas outtalade institutionella eller professionella kunskap. Det finns mer information såväl i ansökningarna och mer kvalifikationskrav som rekryterare bedömmer än vad som framgår vid en första bedömning. Matchningen dem emellan är central för att kunna komma ifråga för anställning vilket ställer krav på sökanden att formulera sig på ett sådant sätt att rekryterarna ser det som kompetens inom den outtalade kognitiva ram som finns i rekryteringsarbetet.</p>
<p>Hur institutionella praktiker organisatoriskt bygger in fördomar och föreställningar från kunder/klienter, medarbetare och rekryteringspersonal – institutionell, indirekt och statistisk diskriminering</p>
<p>Forskning kring rekrytering har uppmärksammat att den selektering som sker genom kompetensbedömning grundar sig på två analytiskt skilda (men i vardagen ofta integrerade) former av kompetens. Å ena sidan tekniska kvalifikationer där speciellt utbildning men även arbetslivserfarenhet räknas in. Även om det finns utrymme för genomslag av etnifierade föreställningar i bedömningen av teknisk kompetens (vad betyder utbildningen? varifrån kommer arbetslivserfarenheten? vad gör bäraren av den tekniska kompetensen för skillnad? etc.), är risken för etnifierad diskriminering här begränsad. Det bör dock framhävas att i de sammanhang då kravprofiler är vagt utformade ökar diskretionen och det finns därmed en betydligt större risk etnifierade bedömningar. Det går dock inte att reducera organisationer och arbetsplatser till tekniska system, utan parallellt finns även ett socialt system som handlar om social interaktion mellan anställda och arbetsledning, anställda och ev. klienter/kunder och mellan anställda. Det finns en betydande samstämmighet i forskningen att bedömningar av sökandes kompetens i förhållande till organisationers sociala system fått en ökad roll i rekryteringsprocesser, även om förklaringarna till detta varierar. Att arbetsgivare och rekryteringspersonal ibland använder  kunder eller andra anställda som en motivering för att undvika rekrytering av personal med utländsk bakgrund, innebär inte att det alltid skall förstås som enbart en förevändning. När samhälleliga maktrelationer producerar ojämlikhet, vare sig det är mellan män och kvinnor eller mellan ”svenskar” och ”invandrare”, innebär det även att överordnade grupper kan göra motstånd mot att ”beblandas” med grupper som bär med sig ett samhälligt stigma. Således kan redan anställda bli motståndare till rekryteringen av personer med utländsk bakgrund antingen genom att de bär på rasifierade föreställningar om ”den andre” eller mer indirekt genom en bedömning av att deras arbetssituation statusmässigt eller vad gäller arbetsvillkor försämras genom att grupper som är kopplade till sämre arbetsvillkor blir arbetskollegor. TPF FPT  På liknande sätt, vilket mer utförligt diskuteras av Paula Mulinari (2006), kan kunders ovilja att betjänas av rasifierade grupper vara ett faktiskt argument.</p>
<p>Ett system av diskriminering, exkludering och underordning eller en mängd separata praktiker?</p>
<p>Sammantaget skapar antologins artiklar en tydlig bild av en mängd diskriminerings-, exkluderings- och underordningsprocesser på arbetsmarknaderna. Hur dessa skall förstås i förhållande till varandra är dock inte givet. Skall vi se rasifierad diskriminering, exkludering och underordning som en effekt av ett system (praktiker och processer som hänger samman med varandra så att de bildar en ordnad helhet) eller en struktur (sättet på vilket helheten är uppbyggd av relationer som objektiviseras via en mängd praktiker och processer)? Alternativt, skall vi se det som ett antal isolerade men samverkande processer som var för sig har sin egen logik? Det som talar för att se rasifierad diskriminering, exkludering och underordning på arbetsmarknaderna som ett system eller struktur är dels den entydiga bild som statistik över arbetsmarknaderna ger, där personer med utländsk bakgrund systematiskt framstår som underordnade och exkluderade, dels att mekanismerna som riskerar att producera sådana utfall i enskilda fall har stora likheter. Vad som talar emot att se det som ett system eller struktur är det faktum att avståndet mellan en grundläggande orsak som systemet eller strukturen hänger på, vare sig man betonar överexploatering, kolonialism, eller behovet att legitimera ojämlikhet, och de konkreta praktiker och processer är betydande och medieringsprocesserna är inte självklara.</p>
<p>Det innebär dock inte att etnifieringens mekanismer på arbetsmarknaderna är begränsade till de processer och sfärer som artiklarna fokuserar på. Det finns ett antal viktiga aspekter som antologin inte har täckt in. Den aktiva arbetsmarknadspolitikens roll för en etnifierad skiktning är en sådan. Från tidigare studier vet vi att tillämpningen av lagen om allmän platsanmälan brister (Okeke, 2001), vilket framstår som en bidragande orsak till en etnifierad exkludering och underordning på arbetsmarknaderna. De förment neutrala regler och riktlinjer kan bidra till en förstärkt etnifierad arbetsmarknad. Ett exempel härpå är de instruktioner som innebär att man efter en tids sökande efter arbete i enlighet med sin kvalifikationsnivå och i anslutning till sin hemort måste vara beredd att dels ta mindre kvalificerade jobb och dels acceptera jobb på längre avstånd från bostadsorten, Då personer med utländsk bakgrund, bl.a. på grund av diskriminering kan, jämfört med ”svenskar”, förväntas behöva längre tid på sig för att få ett jobb i enlighet med kvalifikationsnivå innebär en sådan regel att personer med utländsk bakgrund genom arbetsmarknadspolitiken riskerar en förstärkt segmentering mot mindre kvalificerade jobb.</p>
<p>Ett annat viktigt tema som inte heller ingår i antologins artiklar rör frågan om egenföretagande. Vi vet att det finns en betydande överrepresentation av personer med utländsk bakgrund bland de som startar eget (Darin, 2006). Traditionellt har detta förklarats med hänvisning till kulturalistiska argument. Senare forskning har dock visat på att de diskrimineringsexkluderings- och underordningsprocesser som kännetecknar arbetsmarknaderna snarare kan utgöra det främsta argumentet för den här överrepresentationen (Najib, 1999). En slutsats, enligt dessa studier, är att personer med utländsk bakgrund väljer att bli egenföretagare som en strategi för att undvika arbetsmarknadernas marginalisering i form av arbetslöshet eller överkvalificering.</p>
<p>Trots skilda metodologiska och teoretiska perspektiv men även genom fokus på olika aspekter av, och sfärer inom, arbetsmarknaderna finns det inga direkta motsägande argument. Artiklarna kompletterar varandra och lyfter fram olika aspekter av diskriminering, exkludering och underordning. Det innebär också att artiklarna inom arbetsmarknadernas område ger stöd för en slutsats att rasifierad diskriminering, exkludering och underordning i huvudsak inte  verkar genom stora och våldsamma rasistiska interventioner. Istället är det genom vardagliga och småskaliga praktiker som rasifierad diskriminering, exkludering och underordning skapas, praktiker som genom att påverka aktörers föreställningar och erfarenheter samt genom institutionella diffusionsprocesser förstärker effekterna av varje liten diskriminerings-, exkluderings- och underordningseffekt. TPF FPT  I så motto kan diskriminerings-, exkluderings- och underordningsprocesser inom arbetsmarknaderna ses som en egen konfiguration av arenor och moment med sinsemellan verkande ”spill over”-effekter.</p>
<p>Ett integrerat perspektiv på arbetsmarknadernas olika processer</p>
<p>Sociala nätverk</p>
<p>Arbetsförmedlingen (AF) kopplingar dem emellan vilket gör att effekter av diskriminering, exkludering och underordning riskerar att sprida sig från ett moment till ett annat.</p>
<h2>Strukturell diskriminering: ”Spill over” mellan en mängd institutionella praktiker</h2>
<p>Antologin – ”På tröskeln till jobb” – har fokuserat på arbetsmarknaderna. Det innebär att det finns en mängd centrala och relevanta frågor som här inte har formulerats. Ett närliggande fält är frågor kring arbetslivet, dvs. vad händer för de som får jobb, hur ser deras arbetsvillkor och karriärvägar ut? En del av den diskussionen förs i den av Paulina de los Reyes redigerade antologin ” Arbetslivets (o)synliga murar” (2006). Vi vet från deskriptiv statistik att den ojämlikhet, exkludering och diskriminering som förekommer på tröskeln till jobb fortsätter inom arbetslivet. Det finns dock fortfarande betydande kunskapsluckor i hur processerna inom arbetsorganisationer reproducerar och ev förstärker effekterna från arbetsmarknadernas funktionssätt. Tidigare kritisk forskning, exemplifierat av forskare som Wuokko Knocke, Carl-Ulrik Schierup och Aleksandra Ålund, har visat på att invandrades situation inom arbetslivet kännetecknas av diskriminerings- och underordningsprocesser som ytterligare förstärks av att personer med utländsk bakgrund är kraftigt överrepresenterade inom arbeten som är känsliga för konjunkturella variationer såväl som för strukturell förändring. Den här teoretiskt förankrade forskningen kring processer av segmentering, har i mindre grad uppdaterats med liknande studier kring 1990- och 2000-talets arbetsliv, och vi är därför utelämnade till i huvudsak deskriptiv statistik som visar på sämre arbetsvillkor, sämre arbetslivskarriärer och sämre hälsa.</p>
<p>Av än större betydelse, men metodologiskt mer svårfångat, är de resurser och erfarenheter som man bär med sig till arbetsmarknaderna genom de livshistorier som föregår inträdet på arbetsmarknaderna eller som sker parallellt med arbetslivet. Diskriminering i boende, barnomsorg, utbildning, rättsväsende, sjukvård, social omsorg, m.m. påverkar individens strategier såväl som möjligheter att få jobb. Endast en del av den här livserfarenheten är mätbar genom traditionella mått på humankapital.</p>
<p>De slutsatser som kan dras av antologins bidrag är begränsade till betydelsen av attityder, processer, praktiker, korrelationer och erfarenheter av diskriminering, exkludering och underordning i sökandet efter jobb. I ett större sammanhang, är de formade av tidigare historier och utgör samtidigt ett formande av vad som senare kommer att hända med jobb inom arbetslivet (i all beskrivning av diskriminering, exkludering och underordning bör vi inte glömma att de flesta personer med utländsk bakgrund har och kommer att ha jobb). Här finns således en mängd mikrobeslut som fattas i de mest skilda sammanhangen men som sammantaget skapar tydliga tendenser över en etnifierad samhällsformation där en mängd processer ”på tröskeln till jobb” dels kan ses som effekter av vad som tidigare skett och dels som en grund för vad som senare händer. Det finns inget deterministiskt i alla dessa processer och mikrobeslut. Och ändå finns det på aggregerad nivå ett så tydligt mönster av etnifierade utfall.</p>
<p>I utredningens första delrapport (de los Reyes & Kamali, 2005a) finns en utvecklad diskussion om diskriminering och speciellt begreppet strukturell diskriminering. I samma antologi, i en artikel av Kamali presenteras även begreppet ”spill over”:</p>
<p>Institutioners avpersonifierade och professionella normer och rutiner samt deras förhållande till andra institutionella normer och rutiner (den så kallade ”spill over faktorn”) måste studeras systematiskt och separat för att kunna få adekvat kunskap om institutionell diskriminering. (Kamali, 2005:36)</p>
<p>De sammantagna slutsatserna av antologins artiklar kan ge ett bidrag till förståelsen av rasifierad strukturell diskriminering baserad på ”spill over”-effekter inom arbetsmarknadssfären. Figuren nedan är ett försök åskådliggöra hur parallella och sekventiella ”spill over” effekter av rasifierad diskriminering, exkludering och underordning mellan samhälleliga sfärer, och då speciellt mellan institutioner och organisationer, kan samverka. Med parallella ”spill over”-effekter menas hur det finns ett utbyte mellan effekter och erfarenheter av diskriminering mellan samhälliga sfärer eller fält. Så till vida påverkar t.ex. diskriminering och erfarenheter av diskriminering inom media (Camauër & Nohrstedt, 2006), rättsväsendet (Sarnecki, 2006) eller politiken (Dahlstedt & Hertzberg, 2005), individers möjligheter och strategier på arbetsmarknaderna. Detsamma gäller det omvända förhållandet att diskriminering och erfarenheter av diskriminering påverkar människors möjligheter och strategier gentemot andra sfärer. Den sekventiella ”spill over”- effekten betonar hur diskriminering och erfarenheter av diskriminering i tidigare moment bärs med som kumulerande effekter och erfarenheter vilket påverkar människors förutsättningar och val av strategier i ett senare skede.</p>
<p>T.ex. rättsväsende</p>
<p>T.ex. media</p>
<p>Arbetsliv Anställning Eget företag</p>
<p>T.ex. boende och bostadssegregering</p>
<p>Modellen ovan betonar de effekter som diskriminering och erfarenhet av diskriminering har på människor i andra sammanhang. Det är viktigt att understryka att avsaknad av diskriminering och erfarenheter av diskriminering kan för andra spela en motsvarande men positiv roll. Här är vi inne på ett område som även studerats av feministiska och genusinriktade forskare (Holgersson, 2003). Den faktiska och dagliga formen för positiv särbehandling som döljs bakom ofta formellt neutrala arrangemang grundar sig på att människor kan söka arbete utan effekter från, och ej heller erfarenheter av, tidigare diskriminering. Kunskapen om ”spill over”-effekter är en av de starkaste argumenten för lagstadgade åtgärder för positiv särbehandling.</p>
<p>Vad som gör skäl i den här modellen för användandet av begreppet rasifierad strukturell diskriminering är såväl segheten som inbäddningen av diskriminerande utfall. Rent logisk kan man således visa på att även om en samhällssfär, låt oss säga arbetsmarknaderna, skulle genom olika former av interventioner befrias från alla aspekter av rasifierad diskriminering, skulle den samtidigt å ena sidan matcha arbetsutbudet med efterfrågan enligt redan genomförd (sekventiell) och i andra sammanhang samtidig (parallell) diskriminering. Arbetsmarknaderna skulle i senare skeden mediera de lagrade effekterna av diskriminering och dess erfarenheter. Ett centralt problem inom samhällsvetenskaplig forskning baserad på strukturteorier är dess svårigheter att se och förklara förändring. Den ovan beskrivna modellen med ”spill over”-effekter mellan olika sfärer och institutioner undviker delvis det här problemet. Rasifierad strukturell diskriminering skall inte förstås som det finns ett strukturellt centrum som pressar ned ett mönster av diskriminering inom samhällets alla hörn. Istället är det de sekventiella och parallella förmedlingarna av reella och subjektiva effekter från tidigare diskriminering som skapar segheten och inbäddningen.</p>
<p>Det innebär, för att återknyta till den metodologiska diskussionen, att diskriminering endast behöver förekomma i begränsad omfattning och ej nödvändigtvis i alla sammanhang för att samhället som sådant skall generera systematiska rasifierade effekter. Att kombinera de sammantagna resultaten från antologins artiklar med begreppet ”spill over”-effekter och strukturell diskriminering skapar en relativt mörk bild. Det ställer såväl forskningsmässiga som samhällspolitiska frågor. I antologins och kapitlets sista avsnitt lyfts några av dessa frågor fram.</p>
<h2>Slutsatser: En dagordning för kunskap och förändring…</h2>
<p>Mot bakgrund av den diskussion som förts ovan kan några element i en dagordning för kunskap och förändring presenteras. Till trots för den betydande mängd forskning som speciellt under de senare åren bedrivits kring frågor om rasifierad diskriminering, exkludering och underordning och de betydande kunskapsbidragen forskningen genererat, finns det fortfarande substantiella luckor. Bland de brister som kan urskiljas vill jag nedan speciellt betona fem frågekomplex. 1) Integrerad kvantitativ och kvalitativ metod</p>
<p>Det finns en betydande brist på forskning som integrerar kvantitativ och kvalitativ metoder. Det framstår som viktigt för framtida kunskapsproduktion att mer resurser fokuseras mot sådana integrerade projekt. Det är dock centralt att sådan kunskapsproduktion inte bara metodmässigt utan även teoretiskt är kapabel att fånga diskriminering, såväl dess mekanismer och former som dess omfattning. 2) Att förstå arbetsmarknaderna och arbetslivet som ett integrerat fält</p>
<p>Kunskapen om diskrimineringens och exkluderingens orsaker och betydelse inom skilda moment och faser på arbetsmarknaderna finns i huvudsak enbart som separata studier. Därtill är vår kunskap om diskrimineringens former inom arbetslivet starkt begränsat. En förstärkt forskning som söker förstå arbetsmarknaderna och arbetslivet som ett integrerat fält och som därigenom tar hänsyn till interna ”spill over”-effekter skulle troligtvis generera ny, spännande och viktig kunskap. 3) Tvärsektoriella studier</p>
<p>De ”spill over”-effekter som diskuterats ovan mot bakgrund av antologins empiriska bidrag har enbart fokuserat på arbetsmarknaderna. Den modell som ovan skisserats kring ”spill over”-effekter i ett samhälligt perspektiv (dvs. mellan fält och sfärer) skulle behöva belysas med betydligt mer teoretiskt informerad och empiriskt grundad forskning. Jag tänker speciellt på behovet att länka relevant forskning inom ett fält med forskning inom andra. En speciell aspekt av det här skulle kunna vara ”longitudinell” eller ”karriär” baserad forskning som möjliggör en fördjupad kunskap över sekventiella förlopp av diskriminering, exkludering och underordning. 4) En politisk-ekonomisk förståelser av de etnifierade arbetsmarknaderna</p>
<p>I anslutning till tvärsektoriella studier finns det behov för mer övergripande studier kring hur skilda regimer samverkar. Förändringen från fordism till postfordism har lyft fram genomgående förvandlingar av ackumulationsregimer. Välfärdsregimerna och de förändringar som skett under de två senaste decennierna har delvis diskuterats utifrån dessa förändringar. Däremot finns det få, för Sveriges del mycket få TPF FPT , studier som lyfter fram hur etnifierade samhällsregimer interagerar med dessa förändringar. 5) Intersektionella studier</p>
<p>Slutligen finns ett behov av intersektionell forskning, ett begreppet som växt fram inom feministisk forskning som ett sätt att fördjupa och vidareutveckla analyser av ojämlikhet där olika maktdimensioner och kategorier vävs samman. Begreppet är relativt nytt men dess användning har redan visat på hur ett nytänkande kan integreras i förståelsen av rasifierad strukturell diskriminering i förhållande till andra maktrelationer såsom klass och genus (de los Reyes & Mulinari, 2005). Analyser med ett intersektionellt perspektiv lyfter således fram hur olika maktrelationer vävs ihop konkret och därmed hur rasifiering kan vara bestämmande vid en specifik tid och plats, medan genus eller klass kan utgöra tyngdpunkten i en förklaring vid en annan tid och plats. Leslie McCall (2001) har visat på betydelsen av intersektionalitets-analyser även i policy och förändringsarbete. En intressant slutsats som McCall betonar är att ett intersektionell perspektiv också kan synliggöra hur interventioner och policies för att minska ojämlikhet inom en maktrelation kan få omvända effekter på andra. I en studie för att analysera i vilken grad jämställdheten ökat sedan 1990-talet, dvs. minskad ojämlikhet mellan män och kvinnor, skriver Anita Nyberg att (d)en sammanfattande bedömningen får dock bli att den ekonomiska jämställdheten har ökat mellan 1991 och 2002 dels därför att kvinnors löneinkomster, näringsinkomster och disponibla inkomst har ökat relativt mäns dels därför att mäns andel av föräldrapenningen har ökat. Däremot har jämlikheten minskat – dvs. skillnaderna mellan unga och äldre, mellan lågutbildade och högutbildade, mellan ”svenskar” och ”invandrare” och därmed mellan kvinnor och kvinnor respektive mellan män och män – har ökat. (Nyberg, 2005: 82)</p>
<p>Ett intersektionellt perspektiv, vare sig det är i form av kvalitativa och eller kvantitativa studier kan dels förstå hur maktrelationer samverkar och därtill på ett bättre sätt svara på i vilken grad ojämlikhet tvärsöver maktrelationerna minskar.</p>
<h2>Antologins bidrag som underlag för förändringar</h2>
<p>Att förstå diskriminering och diskrimineringens mekanismer skapar underlag för förändringar. Samtidigt är det viktigt att betona att antologins syfte har varit att studera förekomst av strukturell diskriminering (brett definierat) och dess mekanismer inom arbetsmarknaderna. Det underlag för förändringar som härmed avslutar antologin är kortfattat och direkt kopplat till antologibidragens slutsatser och endast delvis förslag på åtgärder.</p>
<p>En första reflektion är att förnekandets strategi kring förekomsten av diskriminering, exkludering och underordning inte får stöd av antologins bidrag. Diskriminerings- och exkluderingsprocesser finns inbakat i arbetsmarknadernas funktionssätt. Betydelsen av hur forskningsutgångspunkterna är formulerade har alltså stor betydelse för om resultaten kan synliggöra förekomst av strukturell diskriminering. Det andra som kan konstateras är att marginaliseringen av diskrimineringens betydelse oftast är grundad på en statiskt och partiell förståelse av diskriminering, exkludering och underordning. Det är, vilket diskuterats ovan och i flera av antologins bidrag, svårt att nå någon precis och kvantifierbar kunskap om hur stor diskrimineringen är. Samtidigt visar antologin att genom kommunicerande ”spill over”-effekter, såväl sekventiellt som parallellt av diskriminering, exkludering och underordning, kan även en begränsad mängd diskriminering i ett givet sammanhang få förstärkta konsekvenser. Därtill skapar erfarenheter av diskriminering handlingsstrategier som riskerar att internalisera och naturalisera diskriminering och därmed ytterligare förstärka effekterna av diskriminering.</p>
<p>I den grad förekomst av eller åtminstone befarad förekomst av diskriminering, exkludering och underordning genererat åtgärder har de oftast fokuserat på att antingen individualisera (en individ som gjort fel) eller genom utbildning och attitydpåverkan försöka minimera risken för diskriminering. Vad antologin här kan bidra med är att konstatera att pga. exkluderingens och underordningens former och mekanismer, är sådana åtgärder i bästa fall otillräckliga. Skall diskriminerings-, exkluderings- och underordningsprocesser motarbetas behövs först och främst institutionella förändringar inom organisationer så att utrymmen för diskriminering minskas, jag tänker först och främst på rekryteringsprocessen. Men som konstaterades ovan finns det en betydande risk för att även sådana förändringar är otillräckliga, då rekryteringsprocessen genom ”spill over”-effekter är inbäddat i ett betydligt större socialt sammanhang. Diskrimineringsutredningen, har i sitt betänkande öppnat upp för en diskussion kring positiv särbehandling, vilket skulle kunna vara en av flera möjligheter att delvis neutralisera effekter av diskriminering (Diskrimineringskommittén, 2006). Det finns numera allt fler konkreta förslag kring kvalitetshöjning av rekryteringsprocesser för att därmed minska risken för diskriminering. Det kvarstår dock stora behov att utifrån dagens forskningskunskap, systematisering av erfarenheter av diskriminering såväl som ny och fördjupad forskning, söka mer heltäckande förslag till förändringar, för att motverka de diskriminerings-, exkluderings- och underordningsprocesser som bl.a. föreliggande antologi visat på. Sådana förslag måste utgå från en insikt i att segheten och den sociala inbäddningen som kännetecknar rasifierad strukturell diskriminering kräver betydande förändringar. Vad som framstår allt tydligare är att frågan om diskriminering är ett generellt maktproblem baserat på en systematisk exkludering och/eller underordning av rasifierade grupper. Med en sådan kunskapsbaserad slutsats kräver förändringar en kraftfull omstöpning av maktrelationerna. I vilken mån det finns politiskt stöd för en sådan ansats ligger utanför avslutningens fokus. Vad som däremot bör vara tydligt är att lite interventioner här och där med syfte att minska risken för diskriminering framstår först och främst som åtgärder för att skapa legitimitet och i mindre grad som åtgärder för att förändra maktrelationerna som skapar förutsättning för den strukturella diskrimineringen.</p>
<p>Åtgärder aktualiserade av forskningen</p>
<p>Det finns åtgärder för att minska graden av exkludering och underordning av personer med utländsk bakgrund som helt eller delvis får stöd av antologins bidrag. Det rör sig dels om åtgärder inom den aktiva arbetsmarknadspolitiken, dels om åtgärder som fokuserar på rekryteringspraktiker.</p>
<p>Den aktiva arbetsmarknadspolitiken bör, om statsmakterna är intresserade av att minska risken för diskriminering, exkludering och underordning, ses över. Det finns tre övergripande aspekter i en sådan översyn. Den första är i vilken grad AMS och arbetsförmedlingarna internt driver ett aktivt antidiskriminerings- och mångfaldsarbete. Det andra rör en översyn av de lagar, förordningar, instruktioner och regler som AMS och arbetsförmedlingarna skall följa och som i vissa fall framstår som neutrala men får diskriminerande effekter. Slutligen rör den tredje aspekten relationen mellan arbetsförmedlarna, arbetsgivarna och arbetslösa/arbetssökande. Den målkonflikt som kan skönjas mellan att ha goda relationer till arbetsgivare och att motverka risken för diskriminering framstår som verklig och svårlösbar.</p>
<p>En implementering av gällande lagstiftning (lagen 1976 om allmän platsanmälan), med aktivt hot om vite, skulle ge arbetsförmedlingen fler lediga platser att förmedla. Det skulle delvis kunna kompensera för bristande tillgång till information om lediga platser och kontaktnätverk inom arbetsmarknaderna som i högre grad kännetecknar situationen för personer med utländsk bakgrund. Det är centralt att formellt neutrala men indirekt diskriminerande regler ifrågasätts. Ett konkret exempel utgörs av de regler för arbetslösa som efter 100 dagar innebär att krav på lön och kortare pendlingsavstånd måste sänkas. I sin förlängning bör staten, AMS och Inspektionen för Arbetslöshetsförsäkringen mer aktivt integrera kunskapen om etnisk diskriminering på arbetsmarknaderna och inom arbetslivet. Det innebär en medvetenhet om att alla tvångsåtgärder som beslutas gentemot arbetslösa, undersysselsatta, tidsbegränsat anställda, m.fl., drabbar personer med utländsk bakgrund hårdare. Det finns en betydande risk att arbetsförmedlingen i sitt arbete med att utveckla goda relationer till arbetsgivare tenderar att blunda för beteende från arbetsgivare som upplevs eller bedöms vara diskriminerande. Här behövs tydliga regler som möjliggöra för arbetsförmedlingen att intervenera för att medverka till att stävja diskriminering. De instruktioner som finns idag förefaller begränsade och bör i ett första steg utvärderas för att se om de gett några resultat över huvud taget.</p>
<p>Den andra sfären rör rekryteringspraktiker. Till trots för betydelsen, samhällelig såväl som individuell, som rekryteringspraktiker spelar finns det fortfarande avsevärda problem för att kunna minimera risken för diskriminering vid anställning. Många rekryteringar bedrivs på ett undermåligt sätt utifrån ett rekryteringsperspektiv. Det saknas transparens över hur urval sker och det saknas ofta kravprofiler mot vilken ev. förekomst av diskriminering kan mätas. För att minska exkludering och underordning av personer med utländsk bakgrund krävs såväl generella åtgärder för att motverka diskriminering som särskilda åtgärder för att kompensera för tidigare (såväl sekventiell som parallell) diskriminering.</p>
<p>Med generella åtgärder menas här sådana som syftar till att minska risken för diskriminering genom att höja kvaliteten och transparensen i rekryteringsarbetet. Den kanske viktigaste åtgärden här är kopplat till de krav som kan ställas på arbetsgivare vid rekrytering. Till trots för en skärpt diskrimineringslagstiftning finns det fortfarande betydande möjligheter för arbetsgivare att kringgå lagstiftningens intentioner. De oftast ofullständiga eller undermåliga kravprofiler som utgör underlag för rekryteringar skapar en betydande diskretion för rekryteringspersonalen. Ur sökandes perspektiv är det därmed svårt att i förväg få klarlagt på vilka grunder urval kommer att ske. Här skulle en uppstramning, vare sig det sker genom kollektivavtal eller genom lagstiftning, inte enbart innebära en minskad risk för diskriminering utan därtill höja kvaliteten generellt inom rekrytering. I vilken grad höjda bötesbelopp vid diskriminering har en preventiv effekt är i dagsläget osäkert då det förutsätter först och främst att det är möjligt för sökande att framgångsrikt driva frågan om diskriminering i domstol.</p>
<p>Särskilda åtgärder skulle även kunna kallas aktiva åtgärder. Syftet är här inte att upprätthålla effekterna av ett neutralt rekryteringsförfarande utan diskriminering, men snarare att förändra graden av exkludering och underordning av personer med utländsk bakgrund. Det rör sig om åtgärder som syftar till att förändra de orättvisor och skillnader som är ett resultat av tidigare processer. Det gäller allt från att aktivt stimulera sökande med utländsk bakgrund till olika former av positiv särbehandling. Möjligheter för positiv särbehandling som metod för att kompensera tidigare effekter av diskriminering bör kunna tillåtas. En möjlighet härvid kan vara att staten ålägger någon/några myndigheter med en låg andel personer med utländsk bakgrund att under en viss period pröva på användandet av positiv särbehandling och att det samtidigt genomförs forskningsbaserad utvärdering av den här verksamheten.</p>
<p>Den generella ojämlikhet som kännetecknar såväl arbetslivet som arbetsmarknaderna utgör grunden för ojämlikhetens former. Rent logiskt skulle arbetsmarknader och ett arbetsliv kännetecknat av en hög grad av individuell ojämlikhet kunna vara fritt från såväl könsdiskriminering som etnifierad diskriminering. Det skulle innebära att kvinnor såväl som personer med utländsk bakgrund skulle vara jämt fördelad i arbetslivets och arbetsmarknadernas positioner, till skillnad från dagens situation där de är överrepresenterade inom exkluderade och/eller underordnade positioner. Det framstår dock, mot bakgrund av den seghet som diskuterats ovan samt med hänsyn tagande till de legitimeringsprocesser som kännetecknar ett ojämlikt arbetsliv och arbetsmarknader knappast som reellt troligt att kategoriell diskriminering vare sig det sker som exkludering eller underordning, skulle kunna minska utan en generell minskning av ojämlikhet. En minskad generell ojämlikhet framstår därmed som ett nödvändigt men inte tillräckligt villkor för en framgångsrik bekämpning av kategoriella diskriminerings-, exkluderings- och underordningsprocesser.</p>
<h2>Referenser</h2>
<p>Camauër, Leonor & Nohrstedt, Stig Arne (red.) (2006) Mediernas vi och dom: Mediernas betydelse för den strukturella diskrimineringen, SOU 2006:21 , Stockholm: Fritzes.</p>
<p>Dahlstedt, Magnus & Hertzberg, Fredrik (red.) (2005) Demokrati på Svenska? Om strukturell diskriminering och politiskt deltagande, SOU 2005:112 , Stockholm: Fritzes.</p>
<p>Darin, Karin (2006) ”Invandrarkvinnors företagande” i: Gunnarsson, E., Neergaard, A. & Nilsson, A. (red.) Kors & tvärs: Intersektionalitet och makt i storstadens arbetsliv. Stockholm: Normal förlag. de los Reyes, Paulina (red.) (2006) Arbetslivets (o)synliga murar, SOU 2006:?? , Stockholm: Fritzes. de los Reyes, Paulina & Kamali, Masoud (red.) (2005a) Bortom vi och dom. Teoretiska reflektioner om makt, integration och strukturell diskriminering , Stockholm: Fritzes offentliga publikationer. de los Reyes, Paulina & Kamali, Masoud (2005b) ”Teoretiska reflektioner om makt, integration och strukturell diskriminering” i: de los Reyes, P. & Kamali, M. (red.) Bortom vi och dom, SOU 2005:41. Stockholm: Fritzes offentliga publikationer. de los Reyes, Paulina & Mulinari, Diana (2005) Intersektionalitet : kritiska reflektioner över (o)jämlikhetens landskap , Malmö: Liber.</p>
<p>Diskrimineringskommittén (2006) En sammanhållen diskrimineringslagstiftning, SOU 2006:22 , Stockholm: Fritzes offentliga publikationer.</p>
<p>Frank, Denis (2005) Staten, företagen och arbetskraftsinvandringen : en studie av invandringspolitiken i Sverige och rekryteringen av utländska arbetare  1960–1972, Växjö: Växjö University Press.</p>
<p>Holgersson, Charlotte (2003)  Rekrytering av företagsledare : en studie i homosocialitet , Stockholm: Elander Gotab.</p>
<p>Kamali, Masoud (2005) ”Ett europeiskt dilemma” i: de los Reyes, P. & Kamali, M. (red.) Bortom vi och dom. Teoretiska reflektioner om makt, integration och strukturell diskriminering. Stockholm: Fritzes offentliga publikationer.</p>
<p>Knocke, Wuokko (1997) ”Recension av Varför sitter Brassen på Bänken”, Arbetsmarknad och Arbetsliv , 3(2): 143–146.</p>
<p>Knocke, Wuokko, Drejhammar, Inga-Britt, Gonäs, Lena & Isaksson, Kerstin (2003) ”Retorik och praktik i rekryteringsprocessen”, Arbetsliv i omvandling , 2003(04).</p>
<p>Mulinari, Paula (2006) ”Den andra arbetskraften: Exotisering och rasism på arbetsplatsen” i: de los Reyes, P. (red.) Stockholm: Fritzes.</p>
<p>Najib, Ali (1999) ”Invandrarföretagande” i: Olsson, E. (red.) Etnicitetens gränser och mångfald. Stockholm: Carlsson.</p>
<p>Nyberg, Anita (2005) ”Har den ekonomiska jämställdheten ökat sedan början av 1990-talet? ” i: SOU 2005:66 Forskarrapporter (red.) Makt att forma samhället och sitt eget liv – jämställdhetspolitiken mot nya mål. Stockholm: Fritze.</p>
<p>Okeke, S. (2001)  Arbetsförmedlingens marknadsandelar , Solna: AMS utredningsenhet, Arbetsmarknadsstyrelsen.</p>
<p>Sarnecki, Jerzy (red.) (2006)  Är rättvisan rättvis? Tio perspektiv på diskriminering av etniska och religiösa minoriteter inom rättssystemet, SOU 2006:30 , Stockholm: Fritzes.</p>
<p>Schierup, Carl-Ulrik & Paulson, Sven (1994) Arbetets etniska delning: studier från en svensk bilfabrik , Stockholm: Carlsson.</p>
<h2>Författarpresentation</h2>
<p>Alireza Behtoui  är doktorand på Tema Etnicitet Linköping Universitetet och Arbetslivsinstitutet. För närvarande bedriver han forskning tillsammans med Anders Neergaard kring rekryteringspraktiker och processer med fokus på etnisk diskriminering, diskriminering i kontakter, utifrån ett socialt kapital perspektiv. Han disputerar på en sammanläggningsavhandling kring dessa frågor under hösten 2006.</p>
<p>Fredrik Hertzberg  är fil. dr, etnolog och verksam som forskare vid Arbetslivsinstitutet i Stockholm. För närvarande forskar han om ungdomars övergång från skola till arbetsliv, och hur deras föreställningar om arbete, studier och framtid präglas av invandrarskap, tillhörighet och diskriminering. Han har tidigare forskat om hur föreställningar om svenskhet reproduceras i en gräsrotsbyråkratisk kontext.</p>
<p>Wuokko Knocke  är docent i sociologi och har tidigare varit verksam vid Arbetslivsinstitutet. Hon har forskat om den invandrade befolkningens situation på arbetsmarknaden och i arbetslivet med utgångspunkt i de tre socialt organiserande maktstrukturerna kön, klass och etnicitet. Bland hennes publikationer kan nämnas forskningsrapporten ’Invandrade kvinnor i lönearbete och fack (1986), ”Invandrade kvinnor – vad är ’problemet’?”, KVT (1991, nr 3), “Integration or Segregation? Immigrant Populations Facing the Labour Market in Sweden” EID (2000, nr 3) samt ”Mångfaldens barn söker sin plats. En studie om arbetsmarknadschanser för ungdomar med invandrarbakgrund” (2000), tillsammans med Fredrik Hertzberg.</p>
<p>Lena Nekby , postdoc, Nationalekonomiska institutionen, Stockholms universitet, disputerade 2003 med en avhandling om sysselsättningsintegration, könslönegapet och sjukförsäkringar. Undervisar inom Magisterprogrammet för kvantitativa metoder och bedriver empirisk arbetsmarknadsforskning med fokus på kön och etnicitet.</p>
<p>Angela Nilsson  är doktorand och verksam vid CEIFO (Centrum för forskning om internationell migration och etniska relationer). Under våren (2006) disputerar hon med avhandlingen Gränsvakter vid rekrytering (prel. titel) på Etnologiska avdelningen vid Stockholms universitet. Avhandlingen handlar om hur urvalet går till vid rekrytering av personal.</p>
<p>Nora Räthel,  professor i sociologi, sociologiska institutionen, Umeå universitet. Huvudsaklig forskningsfråga: Hur interrelationer av kön, etnicitet och klass i det vardagliga producerar kulturer av motstånd och/eller underordning. Arbetar för närvarande med två forskningsprojekt: 1. Arbets- och privatlivet för arbetare på transnationella företag i Sverige, Sydamerika, Indien och Sydafrika. 2. Den motsättningsfyllda urbanismen – om synen på ekonomisk, social, ekologisk och arkitektonisk hållbarhet i planeringen av det nya stadslandskapet.</p>
<p>Anders Neergaard  är sociolog och verksam som forskarassistent vid Arbetslivsinstitutet i Norrköping. Han är speciellt intresserad av politisk sociologi, organisationssociologi och arbetslivsforskning. De teman som Anders forskar kring berör områden som rasifiering, etnicitet och mångfald, ofta kopplat till rekrytering, diskriminering och segmentering. Därutöver är han mer allmänt intresserad av makt och ojämlikhetsforskning på arbetsmarknaden där även klass och genus studeras. Bland de senaste publikationerna finns ”Den nya svenska arbetarklassen. Facket och de rasifierade arbetarna” skriven tillsammans med Diana Mulinari (2004) Umeå: Borea samt ”I goda och dåliga tider: invandrade kvinnors underordning” (2006) i Bortom etnicitet . Diana Mulinari & Nora Räthzel (red.) Umeå: Borea.</p>
<h2>Statens offentliga utredningar 2006</h2>
<p>Kronologisk förteckning</p>
<p>Rapport 1 till Organisationsutredningen för regional tillväxt. N.</p>
<p>politik – balansera utveckling och förvaltning.</p>
<p>Rapport 2 till Organisationsutredningen för regional tillväxt. N.</p>
<p>EG angående flyktingar och andra skyddsbehövande.UD.</p>
<p>lagstiftning. Del 1+2, särtryck av sammanfattningen, lättläst sammanfattning och daisy. Ju</p>
<p>Ett statligt ägt bolag efter sammanslagning av Samhall Resurs AB (publ) och Arbetslivstjänster. N.</p>
<p>Tio perspektiv på diskriminering av etniska och religiösa minoriteter inom rättssystemet. Ju.</p>
<p>– om studentkårer, nationer och särskilda studentföreningar. U.</p>
<p>Demokratiska ideal och andrafierande praxis. Ju.</p>
<p>"Det ser lite olika ut..." En kartläggning av den offentligt finansierade</p>
<p>kulturen för barn. U.</p>
<p>+ Författningsbilaga. Fi.</p>
<p>+ Daisy. U.</p>
<p>Exkluderingens mekanismer – etnicitet och representation. Ju.</p>
<p>– områdena livsmedel, foder och djurskydd. Jo.</p>
<p>nering, exkludering och underordning av personer med utländsk bakgrund. Ju.</p>
<p>Systematisk förteckning</p>
<p>Justitiedepartementet</p>
<p>Omprövning av medborgarskap. [2] Rattfylleri och sjöfylleri. [12]</p>
<p>Ny häkteslag. [17]</p>
<p>Att återta mitt språk. Åtgärder för att stärka det samiska språket. [19]</p>
<p>Mediernas Vi och Dom. Mediernas betydelse för den strukturella diskrimineringen. [21]</p>
<p>En sammanhållen diskrimineringslagstiftning.</p>
<p>Del 1+2, särtryck av sammanfattningen, lättläst sammanfattning och daisy. [22]</p>
<p>Är rättvisan rättvis?</p>
<p>Tio perspektiv på diskriminering av etniska och religiösa minoriteter inom rättssystemet. [30]</p>
<p>Om välfärdens gränser och det villkorade medborgarskapet. [37]</p>
<p>Utbildningens dilemma</p>
<p>Demokratiska ideal och andrafierande praxis. [40]</p>
<p>Jakten på makten. [46]</p>
<p>Ökade möjligheter till trafiknykterhetskontroller vid gränserna. [47]</p>
<p>Diskrimineringens retorik. En studie av svenska valrörelser 1988–2002. [52]</p>
<p>Partierna nominerar.</p>
<p>Exkluderingens mekanismer – etnicitet och representation. [53]</p>
<p>Arbetslivets (o)synliga murar. [59]</p>
<p>På tröskeln till lönearbete. Diskriminering, exkludering och underordning av personer med utländsk bakgrund. [60]</p>
<p>Utrikesdepartementet</p>
<p>Skyddsgrundsdirektivet och svensk rätt. En anpassning av svensk lagstiftning till</p>
<p>EG-direktiv 2004/83/EG angående flyktingar och andra skyddsbehövande. [6]</p>
<p>Sverige som värdland för internationella organisationer. [26]</p>
<p>Internationella sanktioner. [41]</p>
<p>Asylsökande barn med uppgivenhetssymtom</p>
<p>Försvarsdepartementet</p>
<p>Ny reglering om brandfarliga och explosiva varor. [16]</p>
<p>Kustbevakningens personuppgifts-</p>
<p>Socialdepartementet</p>
<p>Detaljhandel med nikotinläkemedel. [15] Avgift för matservice inom äldre- och</p>
<p>handikappomsorgen. [24]</p>
<p>Stöd till hälsobefrämjande tandvård. [27] Teckenspråk och teckenspråkiga.</p>
<p>Kunskaps- och forskningsöversikt. [29]</p>
<p>Teckenspråk och teckenspråkiga.</p>
<p>Översyn av teckenspråkets ställning. [54]</p>
<p>Ansvarsfull servering – fri från diskriminering. [56]</p>
<p>En bättre tillsyn av missbrukarvården. [57]</p>
<p>Finansdepartementet</p>
<p>Kontroll av varor vid inre gräns. [9] Spel i en föränderlig värld. [11] Tonnageskatt. [20]</p>
<p>Nya skatteregler för idrotten. [23] Nya upphandlingsregler 2. [28]</p>
<p>Värdepapper och kontrolluppgifter. [35] Bidragsbrott. [48]</p>
<p>En ny lag om värdepappersmarknaden. +Författningsbilaga. [50]</p>
