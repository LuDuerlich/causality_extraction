<h1>Sekretess i det internationella samarbetet</h1>
<h2></h2>
<p>Fram till år 1981 reglerades utrikessekretessen i lagen (1937:249) om inskränkningar i rätten att utbekomma allmänna handlingar. Huvudregeln enligt den lagen var att handlingar i ärenden som angick rikets förhållande med främmande makt endast fick lämnas ut om de var äldre än 50 år eller om regeringen särskilt bestämde det. Handlingar i ärenden som i stället angick en svensk myndighets förbindelse med en främmande makts myndigheter eller undersåtar fick lämnas ut endast om de var äldre än 50 år eller om det var uppenbart att en vägran att lämna ut handlingarna inte var påkallat av rikets säkerhet eller av internationella hänsyn.</p>
<p>I och med att den nu gällande sekretesslagen (1980:100) trädde i kraft den 1 januari 1981 förändrades grunderna för svensk utrikessekretess. I dag gäller utrikessekretess enligt 2 kap. 1 § sekretesslagen ”för uppgift som angår Sveriges förbindelser med annan stat eller i övrigt rör annan stat, mellanfolklig organisation, myndighet, medborgare eller juridisk person i annan stat eller statslös, om det kan antas att det stör Sveriges mellanfolkliga förbindelser eller på annat sätt skadar landet om uppgiften röjs”. 4.1.1 Sekretessens räckvidd</p>
<p>Det stora flertalet bestämmelser i sekretesslagen begränsar den räckvidd som sekretessen har inom den offentliga verksamheten. Det innebär att en och samma uppgift kan omfattas av sekretess i ett sammanhang men sakna sekretesskydd i andra sammanhang. Ofta anges det uttryckligen inom vilken offentlig verksamhet en viss sekretessbestämmelse är tillämplig. Det är också vanligt att sekretess för en viss uppgift kan bli aktuell endast hos en eller flera uttryckligt angivna myndigheter eller i särskilt utpekade typer av ärenden. Under vissa förutsättningar kan sådan sekretess överföras från en myndighet till en annan eller från en verksamhet till en annan genom s.k. överföringssekretess.</p>
<p>För utrikessekretessen gäller ingen motsvarande begränsning av sekretessens räckvidd. Tvärtom är 2 kap. 1 § sekretesslagen tillämplig i all offentlig verksamhet, oberoende av vilken myndighet eller annat offentligt organ som förfogar över de aktuella uppgifterna. Sekretessen gäller också oavsett varför uppgifterna finns hos en myndighet. Det saknar alltså formellt betydelse i vilken verksamhet eller i vilket ärende en uppgift förekommer. Utrikessekretessen kan därför vara tillämplig även hos myndigheter vars verksamhet normalt inte berör internationella förhållanden. 4.1.2 Uppgifter som kan omfattas av utrikessekretess</p>
<p>Enligt 2 kap. 1 § sekretesslagen är utrikessekretessen tillämplig på uppgifter som angår Sveriges förbindelser med en annan stat eller som i övrigt rör en annan stat eller en mellanfolklig organisation. Även uppgifter som rör en myndighet, medborgare eller juridisk person i en annan stat och uppgifter som rör en statslös person kan omfattas av utrikessekretess.</p>
<p>Med uttrycket Sveriges förbindelser  avses inte enbart de egentliga utrikespolitiska förbindelser som upprätthålls av utrikesförvaltningen, utan också handelsförbindelser och kulturella förbindelser på olika nivåer. En förutsättning är emellertid att det handlar om förbindelser på nationell nivå, t.ex. när en myndighet företräder Sverige i konventionsförhandlingar.</p>
<p>Bestämmelsen om utrikessekretess är emellertid tillämplig på betydligt fler uppgifter än sådana som direkt angår Sveriges förbindelser med andra stater. Givetvis omfattas även Sveriges förbindelser med mellanfolkliga organisationer. Sekretessen kan också vara tilllämplig på sådana uppgifter som rör en svensk myndighets kontakter med en utländsk myndighet i rena myndighetsangelägenheter eller på uppgifter som rör ett svenskt företags affärskontakter med ett utländskt företag. Detsamma gäller direkta förbindelser enbart mellan andra stater eller mellanfolkliga organisationer eller mellan olika myndigheter i andra länder. Vidare kan utrikessekretess i princip bli aktuell för andra uppgifter som direkt rör utländska förhållanden – hos företag eller fysiska personer – utan krav på några mellanstatliga förbindelser. Några svenska intressen behöver alltså inte vara inblandade. I praktiken torde det emellertid ofta krävas, eftersom sekretess kan bli aktuellt endast om ett röjande av uppgifter kan störa Sveriges mellanfolkliga förbindelser eller på annat sätt skada landet. 4.1.3 Omvänt eller rakt skaderekvisit?</p>
<p>När sekretesslagen trädde i kraft år 1981 gällde utrikessekretess enligt 2 kap. 1 § med olika skaderekvisit beroende på var en uppgift fanns. För uppgifter hos regeringen och inom utrikesrepresentationen föreskrevs sträng sekretess med ett omvänt skaderekvisit, dvs. att sekretess gäller om det inte står klart  att en uppgift kan röjas utan att det stör Sveriges mellanfolkliga förbindelser eller på annat sätt skadar landet. Bestämmelsen tillämpades av regeringen, Sveriges ambassader och konsulat samt Sveriges representationer och delegationer vid mellanfolkliga organisationer (EU, FN m.fl.). Hos alla andra svenska myndigheter gällde däremot svagare sekretess med ett rakt skaderekvisit för samma uppgifter. För dessa myndigheter föreskrevs således att sekretess gäller för en uppgift om det kan antas  att det stör Sveriges mellanfolkliga förbindelser eller på annat sätt skadar landet om uppgiften röjs.</p>
<p>I förarbetena förklaras denna uppdelning med att frågor som rör Sveriges utrikes förhållanden i och för sig är av stort intresse för den allmänna debatten, men att sekretess måste kunna upprätthållas i sådan utsträckning att Sveriges kontakter med andra länder på det utrikespolitiska planet inte försvåras eller omöjliggörs. Framför allt ansågs detta gälla uppgifter inom de centrala delarna av utrikessekretessens område. En sekretessregel med enhetligt skaderekvisit ansågs därför som mindre lämplig. De olika skaderekvisiten till trots ansågs det emellertid självklart att en prövning av sekretessen för uppgifter i en handling som kommer in både till regeringen och till en annan myndighet inte bör leda till skilda resultat.</p>
<p>Denna uppdelning på olika skaderekvisit upphörde vid utgången av år 1994. 4.1.4 Ett enhetligt rakt skaderekvisit efter inträdet i EU</p>
<p>I och med att Sverige blev medlem i EU ändrades bestämmelsen i 2 kap. 1 § sekretesslagen och fick den lydelse den har i dag. Sedan den 1 januari 1995 gäller således ett enhetligt rakt skaderekvisit för alla uppgifter som omfattas av utrikessekretessen. Det görs alltså inte längre någon skillnad mellan å ena sidan uppgifter hos regeringen eller inom utrikesrepresentationen och å andra sidan uppgifter hos andra myndigheter. I övrigt har bestämmelsen kvar sin ursprungliga lydelse, vilket innebär att sekretessen är densamma oavsett om uppgifterna rör EU-samarbetet eller om de rör andra internationella förhållanden</p>
<p>Utredningen om utrikessekretessen föreslog denna enhetliga sekretess år 1994. Det motiverades bl.a. med att det är motsägelsefullt att låta regeringen och utrikesrepresentationen tillämpa en strängare sekretess än andra myndigheter samtidigt som det förutsätts att sekretessprövningen av en och samma handling inte bör leda till olika resultat beroende på var den finns. Inte heller ansåg utredningen att det fanns anledning att utforma kraven på sekretess annorlunda för uppgifter som rör EU än för uppgifter på sådana områden som rör samarbetet med andra länder och internationella organ. Utredningen fann det därför lämpligt att, oberoende av ett svenskt medlemskap i EU, införa ett enhetligt rakt skaderekvisit för hela utrikessekretessens område.</p>
<p>Regeringen delade utredningens uppfattning och framhöll i den efterföljande propositionen att på de områden som omfattas av EG-samarbetet kommer sådant som hittills har varit ren svensk inrikespolitik att bli också utrikespolitik. Från sekretessynpunkt medför det enligt regeringen att bestämmelsen om utrikessekretess kommer att vara tillämplig på betydligt fler uppgifter än tidigare och utgångspunkten måste vara att en sådan utveckling inte begränsar offentlighetsprincipen mer än nödvändigt. Regeringen uttalade vidare att valet mellan ett rakt eller omvänt skaderekvisit har sin största och viktigaste betydelse som ett sätt att markera vilken generell hållning till offentlighet som råder för uppgiften, dvs. om man i tveksamma fall skall lämna ut uppgiften eller inte.</p>
<p>I fråga om tillämpningen av ett enhetligt rakt skaderekvisit för utrikessekretessen anförde regeringen att det inte i sig bör medföra några risker för att Sverige inte skall ha möjlighet att tillgodose sådana berättigade krav på sekretess som gemenskapsrätten ställer. Vid bedömningen av om en uppgift som erhållits från en annan stat eller från en mellanfolklig organisation kan lämnas ut eller inte ansågs avsändarens uppfattning i frågan i och för sig inte kunna avgöra om uppgiften skall hållas hemlig, men avsändarens intresse av sekretess kan ha betydelse för skadeprövningen i det enskilda fallet. Om den främmande staten eller den mellanfolkliga organisationen anser att en överlämnad uppgift är hemlig, kan det givetvis vara ett skäl för att anse att ett utlämnande skulle störa Sveriges mellanfolkliga förbindelser. Regeringen uttalade i det sammanhanget också att införandet av ett enhetligt rakt skaderekvisit innebär en ändrad syn på behovet av sekretess i utrikes ärenden och att det måste antas leda till att betydligt fler uppgifter kan lämnas ut, men att uppgifter av känslig natur som rör Sveriges utrikes förbindelser alltjämt kan sekretessbeläggas.</p>
<p>Riksdagen beslutade i enlighet med regeringens förslag efter att konstitutionsutskottet uttalat att möjligheterna till insyn i den nationella beredningsprocessen inom EU-samarbetet bör vara desamma som om det slutliga beslutet skulle fattas på nationell nivå. Enligt utskottet framstod det därmed som helt nödvändigt att låta en presumtion för offentlighet gälla för alla uppgifter inom utrikessekretessens tillämpningsområde. 4.1.5 Rekvisitet ”stör Sveriges mellanfolkliga förbindelser eller på annat sätt skadar landet”</p>
<p>För att en uppgift skall kunna sekretessbeläggas med stöd av 2 kap. 1 § sekretesslagen krävs att det kan antas att det stör  Sveriges mellanfolkliga förbindelser eller på annat sätt skadar  landet om uppgiften röjs. Skade- och störningsbegreppen skall inte ges en allt för vid innebörd. För att en skada eller störning skall kunna anses föreligga måste det röra sig om någon form av olägenhet för landet. Det förhållandet att mindre och tillfälliga störningar eller irritationer inom ett lands ledning inte kan uteslutas om en viss uppgift lämnas ut, bör därför inte leda till sekretess.</p>
<p>Regeringsrätten har i ett par avgöranden anfört att för att bestämmelsen om utrikessekretess skall vara tillämplig måste det vara det konkreta informationsinnehållet i en uppgift – eller i vissa fall uppgiftens art och anknytning till internationell verksamhet – som medför att ett röjande av uppgiften kan skada landet eller förorsaka störningar i de mellanfolkliga förbindelserna. En skada eller störning som förorsakas endast av det faktum att en uppgift röjs – och alltså inte av uppgiftens konkreta innehåll eller art eller dess anknytning till internationell verksamhet – skulle därmed inte omfattas av skadebegreppet. 4.1.6 Sekretesstiden</p>
<p>För uppgifter i allmänna handlingar är utrikessekretessen numera tillämplig i högst fyrtio år, i stället för i de femtio år som gällde enligt lagstiftningen före år 1981. 4.1.7 Särskild prövning av utrikessekretessen i vissa fall</p>
<p>På samma sätt som för andra beslut om att inte lämna ut en allmän handling gäller vid tillämpningen av 2 kap. 1 § sekretesslagen att beslut av ett statsråd överklagas till regeringen, medan beslut av en myndighet överklagas till kammarrätt. För myndigheter inom utrikesrepresentationen (ambassader m.m.) gäller särskilt att beslut överklagas till Kammarrätten i Göteborg. När en statlig myndighet avslår en annan statlig myndighets begäran att ta del av handlingar eller uppgifter prövas överklagandet av regeringen.</p>
<p>I ett avseende gäller emellertid särskilda regler för prövning av utlämnande av allmänna handlingar när utrikessekretess kan vara tillämplig. Med stöd av 2 kap. 14 § tryckfrihetsförordningen föreskrivs det i 7 § sekretessförordningen (1980:657) att en sådan prövning i vissa fall inte skall göras av den myndighet som förvarar handlingen. Frågan om utlämnande av en allmän handling som är av synnerlig betydelse för rikets säkerhet  får nämligen prövas endast av chefen för Utrikesdepartementet, om handlingen innehåller uppgifter som är sekretessbelagda enligt 2 kap. 1 § sekretesslagen och handlingen har överlämnats av departementet till en svensk myndighet. 4.2 Vissa andra bestämmelser i sekretesslagen som rör internationella förhållanden</p>
<p>Förutom den allmänna bestämmelsen om utrikessekretess i 2 kap. 1 § sekretesslagen finns det vissa andra bestämmelser i lagen som bör nämnas i det här sammanhanget. De avser internationella förhållanden generellt och har inte någon direkt anknytning till särskilda förbindelser eller avtal med andra stater eller mellanfolkliga organisationer. 4.2.1 Förbud i vissa fall att röja uppgift för utländsk myndighet eller mellanfolklig organisation</p>
<p>I 1 kap. 3 § sekretesslagen finns bestämmelser om lagens tillämpning i förhållandet mellan myndigheter. Av tredje stycket framgår att en uppgift för vilken sekretess gäller får röjas för en utländsk myndighet eller en mellanfolkig organisation endast under vissa angivna förutsättningar. För det första får en uppgift lämnas ut om det sker i enlighet med en särskild föreskrift i lag eller förordning. För det andra får en uppgift lämnas ut om den i motsvarande fall skulle få lämnas till en svensk myndighet och det enligt den utlämnande myndighetens prövning står klart att det är förenligt med svenska intressen att uppgiften lämnas till den utländska myndigheten eller den mellanfolkliga organisationen. 4.2.2 Sekretess för uppgifter som rör utlänning</p>
<p>En särskild bestämmelse om sekretess för information om utlänningar finns i 7 kap. 14 § sekretesslagen. Sekretess gäller bl.a. för uppgift som rör utlänning, om det kan antas att ett röjande av uppgiften skulle medföra fara för att någon utsätts för övergrepp eller annat allvarligt men som föranleds av förhållandet mellan utlänningen och en utländsk stat eller myndighet eller organisation av utlänningar. Liksom utrikessekretessen är den särskilda utlänningssekretessen tillämplig hos alla svenska myndigheter som har tillgång till de aktuella uppgifterna. Sekretess gäller emellertid endast till skydd för enskild och inte till skydd för nationella intressen. Som exempel på när bestämmelsen är tillämplig kan nämnas att röjande av uppgifter om en politisk flykting som befinner sig i Sverige skulle kunna leda till repressalier mot flyktingen eller dennes släktingar i hemlandet. 4.2.3 Myndigheters internationella utvecklingsbistånd</p>
<p>I 8 kap. 11 § sekretesslagen anges att sekretess gäller i en myndighets verksamhet med internationellt utvecklingsbistånd för uppgift om enskilds affärs- eller driftförhållanden, om det av särskild anledning kan antas att den enskilde lider skada om uppgiften röjs. Bestämmelsen är framför allt tillämplig i den verksamhet som bedrivs av Styrelsen för internationellt utvecklingsarbete (SIDA). 4.2.4 Utrikesförvaltningens ärenden om ekonomiskt bistånd</p>
<p>Hos Utrikesdepartementet och inom utrikesrepresentationen gäller enligt 9 kap. 11 § sekretesslagen sekretess för bl.a. uppgift i ärende om ekonomiskt bistånd, biträde i rättslig angelägenhet eller utredning eller annat liknande bistånd åt enskild, om det kan antas att den enskilde eller någon närstående lider skada eller men om uppgiften röjs. Exempel på situationer när bestämmelsen kan vara tillämplig är när ambassader och andra utlandsmyndigheter bistår svenskar utomlands i samband med t.ex. brott, olyckor eller naturkatastrofer.</p>
<h2>5 Våra överväganden och förslag om utrikessekretessen</h2>
<p>I våra direktiv konstaterade regeringen att det i samband med Sveriges anslutning till EU den 1 januari 1995 gjordes en ändring i bestämmelsen om utrikessekretess. Enligt ändringen infördes ett enhetligt rakt skaderekvisit, vilket innebär en presumtion för offentlighet. Tidigare gällde olika skaderekvisit beroende på var en uppgift förekom. För uppgifter hos regeringen och inom utrikesrepresentationen gällde ett omvänt skaderekvisit, vilket innebar en presumtion för sekretess, medan det för uppgifter hos andra myndigheter gällde ett rakt skaderekvisit. Detta var en viktig omläggning av den grundläggande synen på sekretess i utrikes ärenden. Regeringen ansåg därför att utvecklingen i utrikessekretessfrågor, bl.a. myndigheternas hantering av sekretessen, noga skulle följas upp. 5.1.1 Vår enkätundersökning</p>
<p>För att kunna utröna om myndigheterna har problem med tillämpningen av utrikessekretessen har vi genomfört en enkätförfrågan (se bilaga 2). Enkäten sändes till 22 centrala statliga myndigheter, som alla bedömdes kunna ha relativt omfattande internationella förbindelser, samt till en storkommun och till fyra utlandsmyndigheter. Av totalt 27 myndigheter har 24 besvarat enkäten och två av dessa myndigheter har lämnat svar från olika verksamhetsgrenar (Rikspolisstyrelsen från Säkerhetspolisen och Rikskriminalpolisen samt Tullverket från Brottsutredningsenheten och Handelsenheten). Vi har därför sammantaget haft ett underlag av totalt 26 enkätsvar till hjälp i vår bedömning.</p>
<p>Till stöd för våra överväganden har vi också använt oss av resultatet av en av Statskontoret år 2000 genomförd enkätundersökning angående myndigheternas hantering av EU-relaterade handlingar. Den undersökningen hade i och för sig en annan utgångspunkt än vår – bl.a. berörde den inte andra internationella förhållanden än EU-arbetet – men inte desto mindre omfattade den vissa frågeställningar av relevans också för vår undersökning.</p>
<p>Det är inte möjligt att med utgångspunkt i enkäterna ge några entydiga och uttömmande svar om utrikessekretessens tillämpning hos myndigheterna. Utfallet visar emellertid tydligt att svenska myndigheter mycket sällan stödjer sig på utrikessekretessen för att vägra utlämnande av allmänna handlingar. Detta kan vara en följd av att det relativt sällan förekommer förfrågningar avseende allmänna handlingar som rör Sveriges utrikes förbindelser. Det är emellertid svårt att bedöma riktigheten i ett sådant antagande, eftersom myndigheterna generellt saknar ingående kunskap om hur många förfrågningar som görs och som leder till att handlingar eller enstaka uppgifter omedelbart lämnas ut av myndigheternas tjänstemän. Däremot kan det med säkerhet konstateras att det hos de flesta myndigheter med internationella kontakter är ovanligt – eller t.o.m. mycket ovanligt – att en mer ingående prövning av ett utlämnande görs enligt 2 kap. 1 § sekretesslagen. Flera myndigheter tillämpar i stället de särskilda bestämmelser om sekretess som införts på grund av ingångna internationella avtal (se kapitel 6 och 7).</p>
<p>Det är vidare endast ett fåtal av de tillfrågade myndigheterna som anser att det brukar uppstå problem när utrikessekretessen skall tillämpas i ett konkret fall. Flertalet av myndigheterna tycks alltså inte se några egentliga problem med tillämpningen av just 2 kap. 1 § sekretesslagen. Det är i det avseendet inte någon skillnad mellan de myndigheter som relativt ofta gör sådana sekretessprövningar och de myndigheter som ytterst sällan kommer i kontakt med en utlämnandefråga som berör utrikessekretessen. Vad som kan konstateras är att de myndigheter som har problem med tillämpningen av utrikessekretessen, och som har konkretiserat vari dessa problem består, anger ”skaderekvisiten” som orsak till svårigheterna.</p>
<p>Enkätutfallet visar inte att det skulle vara någon betydande skillnad i svårighetsgrad vid tillämpningen av utrikessekretessen beroende på om de aktuella allmänna handlingarna rör EU-samarbetet eller om de avser annat internationellt samarbete. Även i fråga om</p>
<p>EU-samarbetet tycks det vara relativt ovanligt att myndigheter tilllämpar 2 kap. 1 § sekretesslagen och det finns inte heller i det sammanhanget några påtagliga problem med den tillämpning som trots allt förekommer. Vi ser därför inte någon anledning att närmare överväga en särskild reglering av utrikessekretess för uppgifter i EU-samarbetet. Mot en sådan särskild reglering talar också att det enligt vad vi har erfarit finns ett faktiskt, om än mindre, behov av att på de allmänna grunder som gäller för utrikessekretessen kunna sekretessbelägga visst material som rör EU. Vi återkommer i kapitel 6 och 7 till näraliggande frågor om sekretess vid internationellt informationsutbyte på grund av bl.a. EU-medlemskapet.</p>
<p>Sammanfattningsvis anser vi att varken vår enkätundersökning eller den av Statskontoret tidigare genomförda undersökningen ger stöd för att det skulle behövas några radikala förändringar av bestämmelsen om utrikessekretess i 2 kap. 1 § sekretesslagen. I avsnitten 5.2–5.4 redovisar vi dock vår bedömning av de problem som trots allt förekommer med störnings- och skadebegreppen. 5.1.2 Synpunkter från utrikesförvaltningen</p>
<p>Vi har inom ramen för vår undersökning också inhämtat synpunkter från företrädare för Utrikesdepartementet angående sekretessens tillämpning inom utrikesförvaltningen. Vår uppfattning efter dessa kontakter är att den försvagning av utrikessekretessens skaderekvisit som genomfördes år 1995, inte har inneburit några problem för utrikesförvaltningen. Den har fortfarande tillräckliga möjligheter att sekretessbelägga känsligt material. Inte heller i övrigt har det framkommit något som tyder på att det finns sådana problem med tillämpningen av utrikessekretessen att det skulle föranleda några drastiska förändringar av lagstiftningen.</p>
<p>Vad som däremot har påtalats för oss är att det finns vissa oklarheter i fråga om hur skade- och störningsbegreppen skall tolkas. Inom utrikesförvaltningen tycks det också ha skett en förändring i synen på dessa begrepp sedan sekretesslagen infördes. Vidare har en dom från Regeringsrätten – om den s.k. scientologbibeln – medfört vissa oklarheter i fråga om vad det är för typ av uppgifter som, om de röjs, kan ligga till grund för en sådan störning eller skada att sekretess kan åberopas. I följande avsnitt utvecklar vi vår syn i dessa frågor. 5.2 Vad innebär rekvisitet ”stör Sveriges mellanfolkliga förbindelser eller på annat sätt skadar landet”?</p>
<p>I förarbetena till sekretesslagen konstaterades att skade- och störningsbegreppen i bestämmelsen om utrikessekretess inte bör ges en alltför vid innebörd. Det måste röra sig om någon olägenhet för landet för att en uppgift skall sekretessbeläggas. Att mindre och tillfälliga störningar eller irritationer inom ett lands ledning inte kan uteslutas skall med andra ord inte alltid leda till sekretess. Syftet med utrikessekretessen är alltså, som vi uppfattar det, att uppgifter skall sekretessbeläggas endast om röjandet av dem på ett konkret sätt kan antas vara menligt för Sverige i något avseende, t.ex. genom att det försämrar Sveriges situation i en internationell förhandlingssituation. Särskilt skadligt för Sverige skulle ett röjande av uppgifter kunna vara om det medför verkliga svårigheter för Sverige vid fortsatta utrikesförbindelser. Ett exempel på en sådan situation skulle vara om Sverige genom sitt agerande inte kan delta i viktigt internationellt samarbete eller få del av för landet väsentlig information. Vi har inte uppfattat annat än att utrikessekretessen har tillämpats av myndigheterna på det förhållandevis restriktiva sätt som var avsett.</p>
<p>Vi har under utredningsarbetets gång erfarit att det sedan sekretesslagens införande, och främst sedan Sverige blev medlem i EU, har skett en viss förändring i tillämpningen av utrikessekretessens störningsbegrepp inom utrikesförvaltningen. Denna förändring innebär att det i dag generellt krävs en mer påtaglig olägenhet för Sverige än vad som kanske förutsattes när bestämmelsen infördes. Detta kan sannolikt till stor del tillskrivas den allmänt förändrade syn på öppenhet inom utrikesförvaltningen som blev följden av Sveriges ökade deltagande i det internationella samarbetet med anledning av EU-medlemskapet. Givetvis hade det även betydelse att ett rakt skaderekvisit infördes i stället för ett omvänt som krav för utrikessekretess hos utrikesförvaltningen. Regeringen uttalade i det sammanhanget bl.a. att ändringen till ett rakt skaderekvisit för utrikesförvaltningen innebar ”en ändrad syn på behovet av sekretess i utrikes ärenden” och att det måste antas leda till ”en större öppenhet”. Enligt vår uppfattning visar den faktiska utvecklingen också att offentligheten inom utrikesförvaltningen i dag är större än vad den var, eller avsågs vara, vid sekretesslagens införande. Om denna förändring även har fått genomslag i tillämpningen av utrikessekretessen hos andra myndigheter är däremot svårare bedöma. Främst beror detta på att det, med undantag för ett fåtal myndigheter, tycks vara relativt ovanligt att 2 kap. 1 § sekretesslagen över huvud taget tillämpas annat än inom utrikesförvaltningen. Vi återkommer till den frågan i avsnitt 5.4 i samband med vårt förslag till ändring av utrikessekretessen. 5.3 Vad måste orsaka en störning eller skada för att utrikessekretessen skall vara tillämplig? 5.3.1 ”Scientologdomen”</p>
<p>År 1997 lämnades en icke utgiven skrift från Religous Technology Center (den s.k. scientologbibeln) in till riksdagens kammarkansli, Justitiedepartementet, Justitiekanslern (JK) och till Stockholms tingsrätt. Efter begäran från enskilda lämnade riksdagens kammarkansli och Stockholms tingsrätt ut scientologbibeln som allmän och offentlig handling. Motsvarande begäran avslogs däremot av regeringen och JK med motiveringen att sekretess gällde för uppgifterna enligt 2 kap. 1 § sekretesslagen. Grunden för den inställningen var i korthet att USA hade hävdat att ett utlämnande av scientologbibeln skulle innebära att Sverige dels oskäligt inkräktade på scientologernas legitima intressen, dels inte följde sina internationella åtaganden på immaterialrättens område. Mot bakgrund av USA:s inställning ansågs ett utlämnande kunna störa Sveriges mellanfolkliga förbindelser på handelsområdet.</p>
<p>Efter överklagande av JK:s beslut uttalade Regeringsrätten att det skall vara en uppgifts konkreta innehåll eller i visst fall dess art och anknytning till mellanfolklig eller internationell verksamhet som medför att ett röjande av uppgiften kan skada landet. Så var enligt Regeringsrätten inte fallet med scientologbibeln. Det var inte det faktum att det konkreta innehållet i skriften kunde bli känt – eller att uppgifter av just det aktuella slaget lämnades ut – som kunde förväntas orsaka en störning i de mellanfolkliga förbindelserna. Orsaken till en sådan störning skulle i stället vara det faktum att Sverige gav offentlighetsprincipen företräde framför upphovsrätten. Eftersom denna ordning uttryckligen hade föreskrivits av lagstiftaren kunde den enligt Regeringsrätten inte åsidosättas med hänvisning till utrikessekretessen. 5.3.2 Vår bedömning av rättsläget</p>
<p>Vi har erfarit att utrikesförvaltningen, med anledning av Regeringsrättens nämnda avgörande, i dag tolkar utrikessekretessen snävare än tidigare i fråga om vilka röjanden av uppgifter som kan föranleda sekretess. En utgångspunkt för bedömningen i dag synes vara att om en uppgifts konkreta innehåll som sådant inte är känsligt för en annan stat eller mellanfolklig organisation, kan uppgiften inte alltid sekretessbeläggas även om det faktum att den röjs kan medföra störningar i förbindelserna. Att uppgifterna i sig inte är känsliga kan t.ex. bero på att de tidigare är offentliggjorda eller annars är allmänt kända. Störningar kan trots detta komma att uppstå exempelvis på grund av andra staters syn på offentligheten av en dagordning eller en samtalsuppteckning i samband med ett möte mellan ländernas regeringsföreträdare. Ett annat exempel är störningar som kan uppstå på grund av vissa mellanfolkliga organisationers syn på hemlighållandet av konkreta handlingar, trots att uppgifterna (innehållet) i handlingarna i sig inte är hemligt.</p>
<p>Vi ser för vår del inte att Regeringsrättens avgörande nödvändigtvis måste tolkas så snävt som man ibland tycks göra inom utrikesförvaltningen. Det torde t.ex. inte stå i konflikt med Regeringsrättens slutsatser att sekretessbelägga en punkt på en dagordning inför ett möte mellan statsministern och en utländsk regeringschef eller ett uttalande som framgår av en samtalsuppteckning mellan dem. Det faktum att det är av vikt för den utländske regeringschefen att ett diskussionsämne inte blir känt – och att ett röjande skulle kunna föranleda störningar i de mellanfolkliga förbindelserna – torde även mot bakgrund av Regeringsrättens avgörande kunna utgöra grund för att sekretessbelägga den aktuella punkten på dagordningen eller delar av samtalsuppteckningen. Även om det inte är det konkreta informationsinnehållet som är avgörande (de frågor som diskuteras kan i sig vara offentliga och kända) så torde uppgiften ha sådan anknytning till de mellanfolkliga förbindelserna att den kan sekretessbeläggas under förutsättning att övriga rekvisit är uppfyllda.</p>
<p>Situationen skulle däremot kunna vara annorlunda när exempelvis en mellanfolklig organisation anser sig ha rätt att kräva att Sverige vägrar lämna ut originaldokument och kopior av dessa, medan man egentligen inte har några synpunkter på att det egentliga innehållet (dvs. uppgifterna) i dokumenten offentliggörs muntligen eller genom avskrift. En sådan situation, som förekommer i samarbetet med exempelvis Nato, har vissa likheter med den fråga som prövades av Regeringsrätten. En helt avgörande skillnad anser vi emellertid vara att dokumenten i dessa fall direkt rör faktiska mellanfolkliga förbindelser, vilket inte var fallet i fråga om scientologbibeln. Samtliga uppgifter i t.ex. ett Nato-dokument som Sverige får del av inom ramen för det internationella samarbetet, måste anses vara av den arten att de har en självklar anknytning till mellanfolklig verksamhet.</p>
<p>Enligt vår uppfattning är det mot den bakgrunden osäkert om man kan tillskriva Regeringsrättens slutsatser i scientologdomen en vidare tillämpning än avseende just den konfliktsituation mellan offentlighetsprincipen och upphovsrätten som prövades i det aktuella målet. Denna konflikt har dessutom numera fått en konkret lösning genom införandet av 8 kap. 27 § sekretesslagen. I den bestämmelsen anges att sekretess under vissa förutsättningar gäller hos en myndighet för uppgifter i ett upphovsrättsligt skyddat verk som inte kan antas sakna kommersiellt intresse, om det inte står klart att uppgiften kan röjas utan att rättighetshavaren lider skada.</p>
<p>Vår uppfattning är sammanfattningsvis att Regeringsrättens dom inte hindrar att en myndighet med åberopande av 2 kap. 1 § sekretesslagen vägrar lämna ut ett internationellt originaldokument med mellanfolklig anknytning, även om sekretess i ett visst fall inte föreligger avseende det sakliga innehållet i dokumentet. Under förutsättning att röjandet av dokumentet – dvs. uppgifterna i dess sammanhållna kontext – kan antas skada Sveriges mellanfolkliga förbindelser eller på annat sätt skada landet, är samtliga rekvisit som krävs för sekretess uppfyllda. 5.3.3 Någon ändring av utrikessekretessen behövs inte med anledning av scientologdomen</p>
<p>Inom det internationella samarbetet arbetar Sverige i dag aktivt med att få till stånd en ökad öppenhet i linje med de principer som gäller för den svenska offentlighetsprincipen. Mot bakgrund av utvecklingen under de senaste åren kan vi konstatera att Sverige, inte minst inom EU, har nått viss framgång på denna punkt. Enligt vår uppfattning måste Sverige emellertid också visa förståelse och acceptans för att andra länder har andra rättsliga traditioner i dessa frågor. I det internationella samarbetet är det viktigt att Sverige inte bara ställer krav på sina motparter, utan också respekterar de rättsliga traditioner som gäller i andra stater eller inom mellanfolkliga organisationer. Det finns annars risk för att Sverige skulle få svårigheter med, eller helt stängas ute från, för landet nödvändigt eller nyttigt internationellt samarbete. Detta skulle knappast gagna Sveriges strävan efter en ökad öppenhet i det internationella arbetet. Framför allt gäller detta i kontakter med länder och mellanfolkliga organisationer som Sverige inte har ett så nära och omfattande samarbete med som vi har med t.ex. EU och dess medlemsstater.</p>
<p>Enligt vår uppfattning är det således mycket viktigt att uppgifter som lämnas mellan Sverige och andra stater eller mellanfolkliga organisationer kan sekretessbeläggas om röjandet kan antas medföra skada för Sverige och svenska intressen, även om det konkreta informationsinnehållet i sig inte är känsligt eller föranleder sekretess. Vi anser också att det trots Regeringsrättens scientologdom normalt finns tillräckligt stora möjligheter att sekretessbelägga information när det behövs i det internationella samarbetet. Samtidigt måste vi emellertid konstatera att rättsläget i denna fråga inte är helt klarlagt.</p>
<p>Vi har därför övervägt en ändring av 2 kap. 1 § sekretesslagen som tydliggör att sekretess skall gälla för uppgifter om det kan antas att röjandet av uppgiften skadar Sveriges mellanfolkliga förbindelser eller i övrigt skadar landet. En sådan ändring skulle markera att det saknar betydelse av vilket skäl röjandet medför skada. Det skulle alltså vara tillräckligt att röjandet som sådant är skadligt för svenska intressen, oavsett uppgifternas art eller innebörd. Vår tolkning av rättsläget innebär dock att en sådan ändring inte är nödvändig i sak. Det kan inte heller uteslutas att den praktiska tillämpningen av utrikessekretessen efter en ändring skulle leda till en icke önskvärd utvidgning av sekretessområdet. Vi avstår således från att lämna ett sådant förslag. 5.4 Vårt förslag till förtydligande av utrikessekretessen</p>
<p>Vårt förslag:  Sekretess skall gälla för uppgift som angår Sveriges förbindelser med en annan stat eller som i övrigt rör en annan stat eller mellanfolklig organisation eller en myndighet, medborgare eller juridisk person i en annan stat eller en statslös person, om det kan antas att det skadar Sveriges mellanfolkliga förbindelser eller på annat sätt skadar landet om uppgiften röjs.</p>
<p>Som vi redovisar tidigare har vi inte funnit stöd för att föreslå några större förändringar i utrikessekretessen som den i dag är utformad i 2 kap. 1 § sekretesslagen. Bestämmelsen tycks i det stora hela fylla sin funktion att möjliggöra hemlighållandet av internationellt anknuten information vars röjande skulle kunna försvåra för Sverige i det internationella samarbetet eller på något annat sätt vara skadligt för landet, utan att det medför några större tillämpningsproblem. Bestämmelsen tycks inte heller – trots sitt ganska vida tillämpningsområde – användas på ett sådant sätt att handlingar undanhålls offentligheten i onödan. Vi anser emellertid att det i ett avseende finns anledning att förändra och förtydliga bestämmelsen.</p>
<p>Som vi konstaterar i avsnitt 5.2 är det för att utrikessekretess skall föreligga inte tillräckligt att ett röjande av uppgifter enbart medför irritation eller mindre tillfälliga störningar i Sveriges förbindelser med andra stater eller mellanfolkliga organisationer. Det krävs enligt vår uppfattning i princip att det kan antas att röjandet på något sätt faktiskt skadar landet. Av den anledningen kan det i dag använda begreppet ”stör Sveriges mellanfolkliga förbindelser” vara missvisande och mindre lyckat. Innebörden av begreppet stör görs inte heller klarare av att samma bestämmelse också föreskriver sekretess när röjandet av en uppgift ”på annat sätt skadar landet”. Vår bedömning är att de två begreppen – stör och skadar – i dag tillämpas som om de hade samma materiella innebörd.</p>
<p>Vi anser därför att bestämmelsen om utrikessekretess skulle bli tydligare om det uttryckligen framgick att det även avseende de mellanfolkliga förbindelserna måste finnas risk för någon form av skada för att sekretess skall gälla och att det alltså inte är tillräckligt med en mindre störning, som rent språkligt torde kunna föreligga utan att det medför skada. Vi föreslår därför att bestämmelsen utformas så att sekretess gäller endast om det kan antas att röjandet av en uppgift skadar Sveriges mellanfolkliga förbindelser eller på annat sätt skadar landet.</p>
<p>På detta sätt markeras enligt vår uppfattning den ändring av praxis som uppenbarligen har fått genomslag inom utrikesförvaltningen och som innebär att det i dag krävs en allvarligare störning för att utrikessekretessen skall kunna åberopas, än vad som krävdes när sekretesslagen infördes. Det skulle enligt vår uppfattning vara önskvärt om den ökade öppenheten och offentligheten i det internationella samarbetet kunde få genomslag också hos myndigheter utanför utrikesförvaltningen, när dessa myndigheter tillämpar bestämmelsen om utrikessekretess. Vi anser att möjligheten för detta ökar om lagstiftningen ändras på det sätt som vi föreslår.</p>
<h2>6 Särskilda sekretessåtgärder på grund av internationella avtal</h2>
<p>6.1 Allmänt om behovet av särskilda sekretessåtgärder vid internationellt samarbete</p>
<p>Som ett led i det internationella samarbetet ingår Sverige ofta överenskommelser med andra länder eller med mellanfolkliga organisationer. Det kan röra sig om allt från mindre omfattande bilaterala avtal om samarbete inom ett visst sakområde till mer omfattande multilaterala avtal och medlemskap i mellanfolkliga organisationer som EU. Såväl enskilda bilaterala avtal och internationella konventioner som bindande EG-förordningar kan innehålla åtaganden om informationsutbyte mellan Sverige och andra länder eller mellanfolkliga organisationer. I de internationella avtalen förekommer också bestämmelser som reglerar under vilka förutsättningar Sverige får lämna ut handlingar eller på annat sätt använda information som Sverige erhåller eller förfogar över på grund av den bakomliggande överenskommelsen. Många gånger måste Sverige få tillgång till hemliga handlingar från internationella avtalsparter för att internationellt kunna driva frågor som tillgodoser landets intressen. Det är dock inte alltid möjligt när förutsatta garantier för sekretess inte kan sättas upp från Sveriges sida. Ett problem i internationella sammanhang är därför hur Sverige skall kunna garantera den sekretess som andra länder eller mellanfolkliga organisationer kräver.</p>
<p>Vid internationellt samarbete följer många stater den monistiska rättstraditionen, som innebär att överenskommelser med andra stater eller mellanfolkliga organisationer blir direkt tillämpliga nationellt utan ytterligare lagstiftningsåtgärder. Sverige tillämpar emellertid en dualistisk rättsordning, som innebär att internationellt avtalade regler i princip måste införlivas med den svenska rättsordningen genom särskilda lagstiftningsåtgärder för att bli tillämpliga. Detta behövs dock endast till den del de avtalade bestämmelserna saknar motsvarighet i eller strider mot de svenska rättsreglerna. När det behövs kan införlivande i svensk rätt ske genom transformation eller genom inkorporation. Med transformation avses att aktuella delar i en internationell överenskommelse omarbetas till svensk författningstext. Inkorporation innebär i stället att det i svensk författning föreskrivs att bestämmelserna i överenskommelsen gäller direkt i Sverige och skall tillämpas av de svenska myndigheterna.</p>
<p>Internationellt avtalsreglerade krav på sekretess och begränsningar av Sveriges förfoganderätt över handlingar har inte alltid någon direkt motsvarighet i sekretesslagens materiella bestämmelser. Normalt förutsätts enligt 2 kap. 14 § tryckfrihetsförordningen att en självständig skadeprövning enligt sekretesslagen görs av den myndighet som förvarar handlingarna. Sverige kan följaktligen inte alltid garantera andra länder eller mellanfolkliga organisationer att en självständig skadeprövning skulle leda till att uppgifter i en viss handling sekretessbeläggs i enlighet med vad som avtalats i en internationell överenskommelse.</p>
<p>I många fall har regeringen och riksdagen emellertid ansett att de befintliga bestämmelserna i sekretesslagen är fullt tillräckliga för att det sekretesskydd som förutsätts i de internationella överenskommelserna skall uppnås. Något införlivande i svensk rätt har alltså inte behövts av dessa överenskommelser. I andra fall har det i stället ansetts nödvändigt att införliva de internationellt avtalade reglerna i svensk rätt genom att i sekretesslagen eller andra lagar införa särskilda bestämmelser som anger att sekretess gäller i enlighet med de avtal Sverige har ingått. Regeringen har vid ett flertal tillfällen uttalat att ett krav för att sekretess i sådana fall skall gälla enligt vad som föreskrivs i internationella avtal, är att det är fråga om en begränsning av offentlighetsprincipen som tillgodoser någon av de sekretessgrunder som anges i 2 kap. 2 § tryckfrihetsförordningen, t.ex. att det är påkallat med hänsyn till rikets förhållande till annan stat eller mellanfolklig organisation.</p>
<p>I de följande avsnitten redovisas dels  några exempel på sekretessåtaganden som Sverige har accepterat genom sitt deltagande i internationellt samarbete samt exempel på vissa i detta sammanhang betydelsefulla internationella avtal, dels  de generella principer som ligger bakom införandet i sekretesslagen – och vissa andra lagar – av särskilda bestämmelser om sekretess på grund av internationella avtal som innefattar åtaganden om informationsutbyte. 6.2 Olika sekretessåtaganden och internationella avtal 6.2.1 ”Originator control” och andra exempel på hur sekretesskrav kan utformas i internationella avtal</p>
<p>Som nämns ovan innehåller vissa av de internationella avtal som Sverige har undertecknat bestämmelser som reglerar under vilka förutsättningar svenska myndigheter får lämna ut handlingar eller på annat sätt använda information som Sverige får eller förfogar över på grund av den bakomliggande överenskommelsen. Sådana bindande sekretessbestämmelser kan ha olika utformning och precisionsgrad samt i varierande omfattning vara anpassliga till svensk sekretesslagstiftning.</p>
<p>Originator control</p>
<p>En grundläggande princip i Sverige är att den myndighet som förvarar en handling självständigt skall pröva om den kan lämnas ut. I många länder tillämpas i stället en rättslig princip som med ett ofta använt engelskt uttryck brukar kallas ”originator control”. Denna princip innebär att den som har upprättat en hemlig handling äger rätten att kontrollera till vem handlingen lämnas ut även efter att den har överlämnats till exempelvis andra myndigheter eller andra länder. I enlighet med rättstraditionen i andra länder används ofta bestämmelser om ”originator control” vid internationella överenskommelser som omfattar informationsutbyte. I avtalstexter brukar sådana bestämmelser formuleras så att den som tar emot en hemlig handling från ett annat land eller en mellanfolkig organisation inte får lämna handlingen vidare utan ”the written consent of the originator”.</p>
<p>En följd av principen om ”originator control” är att den som upprättat en hemlig handling ofta vill lämna den ifrån sig endast på sådana villkor att det är möjligt att avgöra till vem den lämnas vidare i ett senare skede. Det innebär att Sverige vid fullgörandet av internationellt avtalade skyldigheter ofta är förhindrat att offentliggöra eller på annat sätt lämna ut handlingar som erhållits från ett annat land, om inte utlämnandet godkänns av ursprungslandet. I vissa fall är det alltså ursprungslandet som bestämmer hur Sverige får förfoga över handlingar som lämnas hit. Det går därför inte alltid att utläsa i det egentliga avtalet vilken sekretess som gäller för uppgifter som Sverige har fått del av. I stället kan det vara ursprungslandet som generellt för vissa typer av uppgifter eller efter en bedömning i varje enskilt utlämnandefall, avgör vilka uppgifter eller handlingar som Sverige kan lämna ut. Bestämmelser om ”originator control” kan förekomma såväl i avtal med enskilda stater som i överenskommelser med mellanfolkliga organisationer. Tidigare förekom sådana bestämmelser främst inom försvarsområdet men de är numera vanliga även i andra sammanhang, inte minst inom EU.</p>
<p>Andra typer av bestämmelser</p>
<p>Vid sidan av bestämmelser om ”originator control” förekommer det i vissa internationella avtal förhållandevis oprecisa bestämmelser som förbjuder myndigheter och tjänstemän att avslöja uppgifter som har inhämtats med stöd av avtalet och är av sådant slag att de omfattas av sekretess, utan att det uttryckligen anges vilka upplysningar som är av sådant slag. Det är då upp till de avtalsslutande staterna att närmare ange detta. Som exempel kan nämnas regler om att avtalsstaternas tjänstemän skall vara bundna av tystnadsplikt (professional secrecy). Denna typ av bestämmelser är vanligt förekommande i avtal med mellanfolkliga organisationer och i EGförordningar eller EG-direktiv.</p>
<p>Andra bestämmelser i internationella avtal innebär att när Sverige har erhållit handlingar från en annan stat skall dessa behandlas som hemliga i enlighet med svensk rätt eller i enlighet med den utlämnande statens sekretesslagstiftning om denna är mer restriktiv. En sådan bestämmelse får till följd att en svensk myndighet enligt avtalet skall pröva ett utlämnande enligt både sekretesslagen och motsvarande lagstiftning i det land som Sverige fått handlingarna från.</p>
<p>Som ett sista exempel kan nämnas att det inte är ovanligt att sekretessbestämmelser i internationella avtal innebär krav på att information som Sverige erhåller inte får användas för andra ändamål än vad de har inhämtats för. Sådana bestämmelser medför alltså ytterligare en inskränkning i Sveriges förfoganderätt över uppgifter utöver vad som följer av den egentliga sekretessen. Den ovan nämnda principen om ”originator control” förekommer även i fråga om avtalsklausuler som på detta sätt begränsar vilka ändamål inhämtade uppgifter får användas för. 6.2.2 EU-medlemskapet</p>
<p>Den 1 januari 1994 inledde Sverige tillsammans med övriga EFTAländer sitt deltagande i det Europeiska ekonomiska samarbetsområdet (EES), enligt ett omfattande avtal med Europeiska Gemenskaperna (EG). Samarbetet var ett steg mot medlemskap i Europeiska Unionen (EU) och innebar bl.a. att ca 1 500 EG-rättsakter blev tillämpliga i Sverige. När Sverige ett år senare blev medlem i EU innebar det att Sveriges internationella samarbete utökades än mer och att ytterligare internationella rättsakter blev av direkt betydelse. En följd av medlemskapet är överföringen av normgivningskompetens till EU inom vissa områden. Numera är flera av de inom EU beslutade normerna direkt tillämpliga i Sverige.</p>
<p>När det gäller de enskilda medlemsländernas hantering av uppgifter och handlingar som rör EU-samarbetet kan Sverige i princip uteslutande tillämpa den nationella svenska rättsordningen. Det finns emellertid i flera EG-rättsakter på olika sakområden föreskrifter om tystnadsplikt som skall iakttas. Ett problem är att föreskrifterna ofta inte innebär någon fullständig reglering av hur eller på vilka grunder uppgifter kan hållas hemliga. De anger endast att tystnadsplikt gäller för förtrolig information, men inte närmare vilka uppgifter som avses. Regeringen konstaterade inför Sveriges inträde i EU att i detta avseende är sekretesstadganden i direkt tillämpliga förordningar inte mer utvecklade än motsvarande regler i direktiv. Sådana materiella regler utgör inte en tillräcklig rättslig reglering av hur Sverige skall hantera handlingar, utan de svenska reglerna om offentlighet och sekretess måste fortfarande tillämpas. Vid en prövning enligt de svenska nationella bestämmelserna måste emellertid hänsyn tas till den allmänna lojalitetsplikten inom EU.</p>
<p>Det innebär att Sverige har att tillämpa svenska regler på ett sådant sätt att de krav som kan utläsas ur EG-rätten kan tillgodoses.</p>
<p>Ett särskilt problem inom EU är det vanliga synsätt på hantering av sekretess som innebär att den som upprättar eller avsänder en handling själv bedömer om den skall hållas hemlig eller inte och att den som tar emot handlingen skall respektera denna vilja (originator control). De konflikter som kan uppstå i dessa situationer får hanteras med stöd av sekretesslagens materiella bestämmelser inom skilda sakområden och av den generella utrikessekretessen i 2 kap. 1 §. När det bedöms nödvändigt kan det också införas särskilda bestämmelser som direkt eller indirekt hänvisar till den sekretess som föreskrivs i de rättsakter som Sverige är bundna av till följd av medlemskapet i EU. En redogörelse för de sistnämnda bestämmelserna i sekretesslagen finns nedan i avsnitt 6.4. 6.2.3 Exempel på andra internationella avtalsformer</p>
<p>Även utöver EU-medlemskapet deltar Sverige i stor omfattning i internationellt samarbete. Det manifesteras ofta genom bilaterala eller multilaterala avtal eller konventioner med andra stater och genom medlemskap i olika mellanfolkliga organisationer. Oavsett formen för samarbete kan det förekomma krav på Sverige att iaktta olika regler om tystnadsplikt, sekretess och förfogandeinskränkningar i samband med informationsutbyte avtalsparterna emellan.</p>
<p>Bilaterala och multilaterala avtal med andra stater förekommer inom många skiftande sakområden. Ofta innebär dessa avtal att information skall utbytas mellan avtalsstaterna. Som exempel kan nämnas överenskommelser med de nordiska länderna och med Kanada och Australien om ömsesidig rättslig hjälp i brottmål. Andra exempel är Europaråds- och OECD-konventionen om ömsesidig handräckning i skatteärenden samt Europeiska konventionen till skydd för mänskliga rättigheter.</p>
<p>Som exempel på andra mellanfolkliga organisationer än EU som Sverige – på grund av medlemskap eller samarbetsavtal – har informationsutbyte med, kan nämnas det Europeiska Rymdorganet (ESA).</p>
<p>Inom ramen för vissa internationella avtal utgör Sveriges deltagande närmast ett mellanting av medlemskap i en mellanfolklig organisation och avtalspart i en mellanstatlig överenskommelse. Det gäller t.ex. de konventioner som EU:s medlemsländer undertecknar vid sidan av det gemenskapsrättsliga samarbete. Två exempel på sådana överenskommelser inom ramen för EU-samarbetet som innebär ett omfattande informationsutbyte mellan medlemsstaterna är Dublinkonventionen om asylmottagning och Schengenavtalet om gränskontroll. 6.3 Tillämpning av sekretesslagen vid internationella förbindelser utan att särskilda åtgärder vidtas</p>
<p>I många fall utgör det inga problem ur svensk synvinkel att det i internationella avtal som Sverige ingår finns särskilda bestämmelser om sekretess. Det är ofta möjligt för svenska myndigheter att sekretessbelägga uppgifter i handlingar som berörs av ett sådant avtal med direkt stöd av en materiell sekretessbestämmelse inom sakområdet, t.ex. 5 kap. 1 § sekretesslagen om förundersökningssekretess i en svensk brottsutredning. Också när det saknas en sådan direkt tillämplig materiell bestämmelse avseende den aktuella sakfrågan eller ärendet, kan uppgifter i vissa fall hemlighållas på ett avtalsenligt sätt med stöd av den generella bestämmelsen om utrikessekretess i 2 kap. 1 § sekretesslagen (se kapitel 4). Grunden för en sådan tillämpning är då vanligtvis att det kan antas störa de mellanfolkliga förbindelserna om Sverige inte följer ett internationellt avtal som innebär att Sverige har åtagit sig att inte sprida vidare uppgifter som har erhållits med stöd av avtalet.</p>
<p>När det gäller tillämpningen av utrikessekretessen har Regeringsrätten emellertid slagit fast att det måste vara det konkreta informationsinnehållet i en uppgift – eller i vissa fall uppgiftens art och anknytning till internationell verksamhet – som medför att ett röjande av uppgiften kan förorsaka störningar i de mellanfolkliga förbindelserna. En störning som förorsakas endast av det faktum att en uppgift röjs skulle därmed inte alltid omfattas av skadebegreppet (jfr avsnitt 5.3).</p>
<p>Även med beaktande av Regeringsrättens ställningstagande är utformningen av rekvisiten för utrikessekretess enligt 2 kap. 1 § sekretesslagen sådan att det finns ett stort utrymme för att sekretessbelägga uppgifter som berör Sveriges förbindelser med andra stater eller mellanfolkliga organisationer. Trots detta har regeringen ansett det omöjligt att generellt göra gällande att varje uppgiftslämnande i strid med ett internationellt avtal skulle kunna anses uppfylla något av de skaderekvisit som gäller enligt 2 kap. 1 §. Det finns med andra ord situationer då det är nödvändigt med särskilda sekretessbestämmelser för att Sverige skall kunna fullgöra sin skyldighet i vissa fall att hemlighålla uppgifter som erhållits från andra stater eller från mellanfolkliga organisationer. Sådana bestämmelser kan antingen direkt ange vad som gäller enligt en överenskommelse eller endast hänvisa till de bakomliggande internationella avtalen.</p>
<p>I detta sammanhang bör nämnas att Sverige i vissa fall, genom politiska förhandlingar innan ett internationellt avtal undertecknas, kan undvika att förbinda sig att följa ”omöjliga” sekretessbestämmelser. Sverige kan med andra ord få till stånd ändringar i föreslagna avtalstexter så att de överensstämmer med svensk rätt. Till exempel kan bestämmelser om förbud att lämna ut hemliga handlingar utan ”the written consent of the originator”, dvs. principen om ”originator control” (jfr avsnitt 6.2.1), ändras till ett krav på att Sverige lämnar ut sådana handlingar endast ”after consultation with the originator”. Ofta godtar emellertid andra länder eller mellanfolkliga organisationer inte en sådan uppmjukning, eftersom den inte ger tillräckliga garantier för den eftersträvade sekretessen.</p>
<p>När Sverige måste ingå internationella avtal som ställer icke uppfyllbara krav på sekretess, kan det ändå i vissa fall göras utan att det leder till särskilda lagstiftningsåtgärder i sekretesslagen. I vissa situationer förklarar Sverige i stället genom en särskild deklaration i samband med avtalet, att de svenska offentlighets- och sekretessreglerna kommer att tillämpas och att Sverige är medvetet om att en tilllämpning av de nationella reglerna i strid med det ingångna avtalet kan komma att störa förbindelserna med övriga avtalsparter (en s.k. unilateral declaration). I princip innebär detta att Sverige klargör att det internationella avtalet inte kommer att följas på denna punkt. Genom ett sådant förfarande har Sverige folkrättsligt formellt förbundit sig att uppfylla t.ex. vissa sekretesskrav, samtidigt som de övriga avtalsparterna är medvetna om att Sverige inte kan garantera att så kommer att ske. Eventuella efterföljande konsekvenser av ett svenskt avtalsbrott får då lösas genom politiska förhandlingar. 6.4 Särskilda bestämmelser i sekretesslagen med anledning av internationella avtal</p>
<p>I sekretesslagen finns det ett flertal bestämmelser som särskilt föreskriver sekretess för uppgifter som Sverige har fått eller förfogar över med anledning av ett internationellt avtal. En bestämmelse i 9 kap. 3 § sekretesslagen avseende sekretess i internationellt samarbete inom beskattningsområdet infördes år 1988. Regeringen gjorde då ett flertal generella uttalanden – som tillstyrktes av konstitutionsutskottet – rörande införandet av särskilda bestämmelser om sekretess med anledning av internationella avtal. Regeringen pekade särskilt på att det internationella samarbetet är viktigt och att man därför bör sträva efter att försöka underlätta ett uppgiftsutbyte med utländska stater genom ett ökat svenskt sekretesskydd.19 Utgångspunkten var att den svenska sekretesslagen inte i onödan bör försvåra för Sverige att erhålla sekretessbelagd information från utlandet.</p>
<p>I detta avsnitt redovisas inledningsvis de generella överväganden som legat till grund för införandet av särskilda sekretessbestämmelser med anledning av internationella avtal om informationsutbyte som Sverige har ingått med andra länder eller mellanfolkliga organisationer. Därefter lämnas en redogörelse för de materiella bestämmelser i sekretesslagen som reglerar sådan särskild sekretess inom skilda sakområden. Den senare redogörelsen är kronologisk såtillvida att de aktuella lagrummen redovisas i den ordning de ursprungligen infördes i sekretesslagen respektive i andra lagar. 6.4.1 Generella principer för de särskilda sekretessbestämmelserna</p>
<p>Det finns inte någon fullständig enhetlighet i utformningen och innebörden av de sekretessbestämmelser som sedan år 1988 har tillkommit på grund av internationella avtal om informationsutbyte som innefattar sekretessåtaganden m.m. från Sveriges sida. Den vanligaste lagstiftningsmodellen i sekretesslagen innebär emellertid att absolut sekretess gäller för uppgifter som Sverige erhållit eller förfogar över på grund av ett internationellt avtal som innehåller en klausul om att uppgifterna inte får lämnas vidare i det aktuella fallet. Ofta kompletteras denna sekretess med en bestämmelse om att uppgifterna inte heller får lämnas till andra svenska myndigheter med stöd av sekretessbrytande bestämmelser, om det skulle strida mot det bakomliggande avtalet. Ett ”typexempel” på en sekretessbestämmelse som tillkommit på grund av ett internationellt avtal kan utformas på följande sätt.</p>
<p>Sekretess gäller, i den mån riksdagen har godkänt avtal härom med främmande stat eller mellanfolklig organisation, hos myndighet i verksamhet som avses i X § för sådan uppgift om enskilds personliga eller ekonomiska förhållanden som myndigheten erhållit/förfogar över på grund av avtalet. Föreskrifterna i 14 kap. 1–3 §§ får inte i fråga om denna sekretess tillämpas i strid med avtalet.</p>
<p>Utformningen av bestämmelserna har sin grund i 9 kap. 3 § andra stycket sekretesslagen avseende sekretess i internationellt samarbete inom beskattningsområdet. De bakomliggande motiven för den bestämmelsen har senare åberopats i ett flertal andra lagstiftningsärenden om sekretess vid internationellt samarbete. Regeringen anförde som skäl för införandet av bestämmelsen att enligt 2 kap. 2 § tryckfrihetsförordningen skall en begränsning av rätten att ta del av allmän handling anges noga i sekretesslagen eller i annan (svensk) lag som sekretesslagen hänvisar till. Orsaken är att man skall kunna utläsa av sekretesslagen i vilka fall uppgifter i en allmän handling är hemliga. I vissa internationella avtal finns det klausuler som säger att andra sekretessregler än de svenska skall tillämpas, om de senare ger ett sämre skydd. Skall Sverige kunna åta sig en sådan avtalsförpliktelse måste den svenska lagstiftningen vara utformad så att en tillräckligt sträng sekretess föreskrivs, eftersom det enligt tryckfrihetsförordningen inte är möjligt att inskränka offentligheten genom att hänvisa till utländsk lag. Normalt förutsätts i sekretesslagen att en viss risk för skada skall föreligga för att uppgifter skall kunna sekretessbeläggas. I många fall kan denna konstruktion göra att sekretesskyddet i Sverige är svagare än i andra stater som Sverige vill ingå avtal med. En föreskrift om absolut sekretess är däremot särskilt ägnad att tillgodose ett önskemål att den svenska lagstiftningen skall vara minst lika sträng som en utländsk reglering. Det bör därför i vissa fall vara möjligt att i särskilda bestämmelser ge ett sådant sekretesskydd som den utländska staten eller den mellanfolkliga organisationen vill ha för att lämna känsliga uppgifter till Sverige.</p>
<p>Regeringen har också konstaterat att de krav som vissa internationella avtal ställer om att uppgifter inte får spridas vidare, inte bara gäller utlämnande av uppgifter till enskilda utan även utlämnande till andra myndigheter. Enligt 15 kap. 5 § sekretesslagen skall en myndighet lämna ut uppgifter till en annan svensk myndighet som begär det, om inte hinder möter på grund av sekretess. I många fall föreligger det inga sådana hinder mot utlämnande på grund av sekretess, trots att sekretess gäller för en uppgift. Anledningen är att det i 14 kap. 1–3 §§ sekretesslagen finns eller hänvisas till särskilda sekretessbrytande bestämmelser som tillåter utbyte av hemliga uppgifter mellan myndigheter. Även om det föreskrivs särskilt i sekretesslagen att en uppgift omfattas av absolut sekretess på grund av kopplingen till ett internationellt avtal, skulle sådana uppgifter alltså ändå kunna lämnas ut från en myndighet till en annan med stöd av de sekretessbrytande bestämmelserna. För att Sverige skall kunna fullfölja sina åtaganden fullt ut – vilket kan inkludera att uppgifter inte får lämnas från en myndighet till en annan – har regeringen ansett att de sekretessbrytande bestämmelserna i 14 kap. 1–3 §§ inte bör få tillämpas i den mån det skulle strida mot ett bakomliggande avtal.</p>
<p>Avslutningsvis bör något nämnas om de problem som kan vara förknippade med den unika svenska meddelarfrihet som i många fall bryter tystnadsplikten, dvs. den i tryckfrihetsförordningen och yttrandefrihetsgrundlagen stadgade rätten att röja även sekretessbelagd information för publicering. Denna meddelarfrihet kan i sin tur brytas genom bestämmelser i 16 kap. sekretesslagen om s.k. kvalificerad tystnadsplikt. Regeringen har konstaterat att det är vanskligt att avgöra vilket utrymme som internationella sekretessregler ger åt uppgiftslämnande i publiceringssyfte, men att det är möjligt att i mellanfolkliga sammanhang hävda uppfattningen att det finns utrymme för meddelarfriheten. Slutsatsen från regeringens sida var att ett krav på sekretess i ett internationellt avtal inte nödvändiggör undantag från meddelarfriheten, utan att den frågan får avgöras från fall till fall efter den typ av intresseavvägning som görs också i andra sammanhang. 6.4.2 Beskattning och exekution (9 kap.  1-3 och 19 §§)</p>
<p>I 9 kap. 1 och 2 §§ sekretesslagen finns bestämmelser om sekretess i främst Skatteverkets och Tullverkets beskattningsverksamhet till skydd för enskildas personliga eller ekonomiska förhållanden. Enligt huvudregeln gäller absolut sekretess hos Skatteverket, vilket innebär att utlämnande av uppgifter skall vägras utan skadeprövning i det enskilda fallet. Hos Tullverket gäller sekretessen med ett omvänt skaderekvisit. För uppgifter hos allmän förvaltningsdomstol i mål om skatt m.m. gäller sekretess med ett rakt skaderekvisit. Enligt 9 kap. 19 § gäller enligt huvudregeln sekretess med ett omvänt skaderekvisit i mål eller ärenden inom exekutionsväsendet.</p>
<p>Redan vid sekretesslagens införande år 1981 föreskrevs i 9 kap. 3 § att när avtal om det har ingåtts med en främmande stat, gäller beskattningssekretessen enligt 1 och 2 §§ också i ärenden om handräckning eller bistånd som en myndighet lämnar till ett organ i den främmande staten i dess beskattningsverksamhet. Grunden för bestämmelsen var att Sverige hade ingått avtal med de nordiska länderna och vissa andra stater, som innebar att Sverige åtagit sig att bl.a. driva in skatt åt de avtalsslutanden staterna. Enligt dessa avtal skulle svenska sekretessbestämmelser tillämpas på uppgifter som enligt ett avtal lämnas till Sverige. Från och med år 1988 gäller bestämmelsen endast sådana avtal som har godkänts av riksdagen och med anledning av EES-avtalet är den sedan år 1994 tillämplig även på avtal med mellanfolkliga organisationer. Bestämmelsen har betydelse genom att den slår fast att den i Sverige gällande stränga sekretessen för svensk  beskattningsverksamhet också skall tillämpas avseende uppgifter som Sverige erhåller för att hjälpa andra stater med deras  beskattningsverksamhet.</p>
<p>Sedan år 1988 finns ytterligare en särskild bestämmelse om sekretess med anledning av internationella avtal på beskattningsområdet, bl.a. Europaråds- och OECD-konventionen om ömsesidig handräckning i skatteärenden. Det året infördes ett andra stycke i 9 kap. 3 § som föreskrev absolut sekretess hos myndighet i beskattnings- och exekutionsverksamhet, dvs. de verksamheter som avses i 9 kap. 1, 2 och 19 §§ sekretesslagen. Sekretessen gäller för uppgifter om enskildas personliga eller ekonomiska förhållanden som myndigheten erhållit enligt ett av riksdagen godkänt avtal med främmande stat. Med anledning av EES-avtalet blev bestämmelsen tillämplig också på avtal med mellanfolkliga organisationer. Bestämmelsen innebär vidare att de i förhållande till andra myndigheter sekretessbrytande föreskrifterna i 14 kap. 1–3 §§ sekretesslagen inte får tilllämpas i strid med bakomliggande avtal.</p>
<p>I förarbetena konstaterades att problemet med att tillgodose de krav som ställs på sekretess i internationella avtal är mindre inom beskattningsområdet än inom andra områden, eftersom redan den grundläggande materiella bestämmelsen föreskriver absolut sekretess inom skatteförvaltningen. Det huvudsakliga syftet med bestämmelsen var därför att absolut sekretess för uppgifter som Sverige fått enligt avtal skulle kunna gälla även hos Tullverket, hos de allmänna förvaltningsdomstolarna och inom exekutionsväsendet, eftersom det enligt grundbestämmelserna föreskrivs omvänt eller rakt skaderekvisit för dessa myndigheter. Dessutom fanns behov av att kunna hindra att uppgifter lämnas ut till andra svenska myndigheter med stöd av sekretessbrytande bestämmelser.</p>
<p>I samband med att Sverige anslöt sig till EES den 1 januari 1994 ändrades bestämmelsen i 9 kap. 3 § andra stycket sekretesslagen så att sekretess numera inte endast omfattar uppgifter som Sverige erhållit  från utlandet enligt ett bakomliggande avtal, utan sekretessen är tillämplig på samtliga uppgifter som Sverige förfogar över  på grund av avtalet. Anledningen var att de krav på sekretess som uppställdes i EES-avtalet även gällde uppgifter som en svensk myndighet själv inhämtar i Sverige inom ramen för det internationella samarbetet.</p>
<p>För uppgifter som är sekretessbelagda med stöd av 9 kap. 3 § andra stycket gäller kvalificerad tystnadsplikt, vilket innebär att meddelarfriheten är inskränkt avseende sådana uppgifter som omfattas av sekretess på grund av ett internationellt avtal. Hos Skatteverket och Tullverket gäller denna kvalificerade tystnadsplikt även för uppgifter som enligt 9 kap. 1 och 2 §§ sekretesslagen omfattas av sekretess i den rent nationella beskattningsverksamheten. Däremot är situationen annorlunda för exekutionsväsendet, eftersom kvalificerad tystnadsplikt i den verksamheten endast kom att gälla för sådana uppgifter som Sverige förfogar över på grund av ett internationellt avtal. Kvalificerad tystnadsplikt gäller nämligen inte generellt för uppgifter som är sekretessbelagda i den nationella exekutionsverksamheten med stöd av 9 kap. 19 §. Regeringen motiverade inte närmare skälen för detta ställningstagande. 6.4.3 Särskilt sekretessförordnande i domstol (12 kap. 3 och 4 §§)</p>
<p>Genom lagen (1990:313) om ömsesidig handräckning i skatteärenden godkände riksdagen en Europaråds- och OECD-konvention om sådan handräckning. Regeringen ansåg att de huvudsakliga sekretesskrav som ställdes upp i konventionen kunde uppfyllas med stöd av den tidigare införda och ovan redovisade bestämmelsen i 9 kap. 3 § andra stycket sekretesslagen om skattesekretess till följd av internationella avtal. Kraven gällde bl.a. att svenska myndigheter skall tillämpa sekretesslagstiftningen i det land varifrån en viss uppgift kommer, om det landets sekretess är strängare än den svenska.</p>
<p>Konventionen ställer emellertid ytterligare krav, som bl.a. berör domstolarna. Av särskild betydelse var kravet på att uppgifter som Sverige fått från en annan stat inte får yppas offentligt i domstolsförfaranden och domstolsavgöranden, om inte ursprungslandet samtycker till det (s.k. originator control). I förarbetena uttalade regeringen att den ökade internationella rörligheten medför ett ökat behov av samarbete mellan skattemyndigheter i olika länder och att den aktuella konventionen utgör ett instrument som kan leda det internationella samarbetet ett stort steg framåt. En förutsättning för att Sverige skall kunna delta i det internationella samarbetet på ett meningsfullt sätt ansågs därför vara att de svenska sekretessbestämmelserna ges en sådan utformning att de inte hindrar inhämtandet av uppgifter med stöd av konventionen.</p>
<p>För domstolarnas del löstes de på grund av konventionen uppkomna sekretessproblemen i två steg. För det första infördes det i 5 kap. 1 § rättegångsbalken en bestämmelse som innebär att en domstol alltid skall  hålla förhandling inom stängda dörrar om sekretess gäller enligt 9 kap. 3 § andra stycket sekretesslagen och det skulle strida mot avtal som avses där att uppgiften röjs vid förhandlingen. Den processuella bestämmelsen är enligt 16 § förvaltningsprocesslagen (1971:291) är tillämplig också hos allmän förvaltningsdomstol. För det andra infördes särskilda bestämmelser i 12 kap. 3 och 4 §§ sekretesslagen. En domstol skall sedan dess alltid i dom eller beslut förordna att sekretessen skall bestå för uppgift som har förebringats vid förhandling inom stängda dörrar, om sekretess enligt 9 kap. 3 § andra stycket gäller för uppgiften och det skulle strida mot avtal som avses där att uppgiften röjs. I fråga om sådana uppgifter skall en domstol dessutom alltid förordna att sekretessen skall bestå även för uppgifter som tas in i domen eller beslutet. Domstolen skall med andra ord sekretessbelägga domskälen i den del de innefattar en uppgift som är sekretessbelagd med stöd av 9 kap. 3 § andra stycket sekretesslagen. Bestämmelserna berör främst skattemål i de allmänna förvaltningsdomstolarna. 6.4.4 Tillsyn m.m. över bank- och kreditväsendet (8 kap. 5 §)</p>
<p>Den 1 januari 1991 infördes en ny insiderlag (1990:1342), varvid förbudet mot insiderhandel utvidgades samtidigt som lagstiftningen anpassades till EG:s direktiv om insiderhandel. Drygt ett år tidigare hade Sverige undertecknat Europarådets konvention om insiderhandel, vars uppgift är att skapa ett ömsesidigt utbyte av information mellan de anslutna staterna för att möjliggöra en effektiv övervakning av värdepappersmarknaderna.</p>
<p>I samband med att insiderlagen infördes gjordes också en ändring i 8 kap. 5 § sekretesslagen. I detta lagrum regleras dels sekretess i statlig myndighetsverksamhet som består i tillståndsgivning eller tillsyn med avseende på bank- och kreditväsendet, värdepappersmarknaden eller försäkringsväsendet, dels sekretess i ärenden hos statlig myndighet om innehav av vissa aktier och andelar i bank- och värdepappersbolag m.m. Bestämmelserna kan vara tillämpliga på uppgifter om såväl affärs- och driftförhållanden som personliga och ekonomiska förhållanden. Sekretessen är antingen absolut eller förenad med ett rakt skaderekvisit. Ändringen bestod i att det infördes en bestämmelse om möjlighet till absolut sekretess i nämnda verksamheter för alla uppgifter om enskildas affärs- eller driftförhållanden eller personliga eller ekonomiska förhållanden som har lämnats från utlandet till Sverige med stöd av ett av riksdagen godkänt internationellt avtal. Dessutom får sådana uppgifter inte lämnas till andra myndigheter med stöd av 14 kap. 1–3 §§ sekretesslagen om det skulle strida mot avtalet.</p>
<p>I förarbetena konstaterades att Sverige vid sidan av den ovan nämnda Europarådskonventionen även hade ingått överenskommelser om internationellt samarbete med bl.a. de nordiska länderna och att t.ex. Bankinspektionens möjlighet till informationsutbyte med andra länders tillsynsmyndigheter är en förutsättning för att Sverige på ett effektivt sätt skall kunna delta i internationellt tillsynsarbete. En viktig fråga var då svenska myndigheters möjlighet att garantera att handlingar och uppgifter som erhålls från utlandet får samma sekretesskydd i Sverige som hos den utländska myndigheten, något som är ett krav enligt vissa internationella överenskommelser på området. Regeringen ansåg att det fanns mycket starka skäl för att på insiderområdet införa en reglering motsvarande den som finns på beskattningsområdet.</p>
<p>Sedan år 1992 gäller den nämnda sekretessen till följd av internationella avtal även hos Finansinspektionen – i den mån regeringen föreskriver det – om inspektionen från utlandet har fått uppgifter enligt annat avtal än sådant som riksdagen har godkänt. Med detta avses i första hand sådana avtal som Finansinspektionen själv ingår med stöd av bemyndigande enligt 10 kap. 3 § regeringsformen. Anledningen till att bestämmelsen infördes angavs vara att handeln med värdepapper blir allt mer internationell och att Finansinspektionens möjligheter att utöva tillsyn över värdepappersmarknaden därför måste regleras så att hänsyn tas till vad som händer utomlands. En effektiv tillsyn ansågs förutsätta ett utökat och väl fungerande samarbete och informationsutbyte med tillsynsorgan i andra länder. För att inte utestängas från möjligheterna att erhålla viktig information från andra länder, ansåg regeringen att man måste beakta att flertalet länder har strängare sekretessregler än de svenska. Regeringen uttalade i det sammanhanget att det ”kan inte anses rubba den svenska offentlighetsprincipen eller stå i strid med något annat väsentligt svenskt intresse, om uppgifter som finns i ett annat land och där inte är tillgängliga för allmänheten inte heller blir offentliga här i landet om de som ett led i ett tillsynsarbete lämnas till svensk myndighet”. 6.4.5 Statlig verksamhet med utredning och tillsyn m.m. avseende näringslivet (8 kap. 6 §)</p>
<p>När EES-avtalet trädde i kraft år 1994 blev ca 1 500 EG-rättsakter tillämpliga i Sverige. Inom ett flertal gemenskapsrättsliga områden kom Sverige därigenom att ingå i ett omfattande internationellt samarbete som bl.a. innefattar krav på informationsutbyte mellan medlemsländerna. En av de viktigare frågorna var Sveriges anpassning till de EG-rättsliga reglerna på konkurrensområdet, inte minst i sekretesshänseende.</p>
<p>Inom konkurrensområdet finns ett flertal EG-rättsliga bestämmelser om sekretess för information som utbyts mellan medlemsländerna. I bestämmelserna föreskrivs att tillsynsorganen och deras tjänstemän inte skall avslöja uppgifter som de har inhämtat med stöd av EES-avtalet och som är av sådant slag att de omfattas av sekretess. Informationen får inte heller användas för andra ändamål än vad den inhämtats för. Dessa regler innebär att berörda avtalsparter skall respektera den sekretess som kan förekomma hos andra stater och organ och som därför kan gälla för uppgifter som man får från t.ex. en utländsk myndighet, även om uppgiften inte skulle omfattas av sekretess enligt den mottagande statens nationella lagstiftning.</p>
<p>I Sverige regleras den nationella sekretessen till skydd för enskildas intressen inom bl.a. jordbruks-, konsument- och konkurrensområdet genom bestämmelserna i 8 kap. 6 § sekretesslagen. Av bestämmelsen framgår att sekretess gäller – i den utsträckning regeringen föreskriver det – i statlig myndighets verksamhet som består i utredning, planering, prisreglering, tillståndsgivning, tillsyn eller stödverksamhet med avseende på produktion, handel, transportverksamhet eller näringslivet i övrigt. För uppgifter om enskildas affärs- eller driftförhållande gäller sekretess med ett rakt skaderekvisit, medan uppgifter om personliga eller ekonomiska förhållanden för den som har trätt i affärsförbindelse med den som är föremål för myndighetens verksamhet skyddas av absolut sekretess. För Konkurrensverkets nationella verksamhet finns numera särskilda bestämmelser till skydd för enskildas intressen i 8 kap. 4 § sekretesslagen.</p>
<p>I och med de förpliktelser i informations- och sekretesshänseende som Sverige åtog sin genom EES-avtalet ansåg regeringen att sekretesslagen måste ändras och fann att inget annat än absolut sekretess kan komma i fråga för att Sverige skall kunna uppfylla de krav som följer av avtalet. Regeringen anförde i detta sammanhang också att det på grund av de avtalsreglerade sekretesskraven var nödvändigt att begränsa möjligheterna till uppgiftsutbyte mellan svenska myndigheter, om ett sådant utbyte skulle strida mot ett internationellt avtal. Riksdagen delade regeringens uppfattning och uttalade att det är självklart att Sverige skall uppfylla de sekretessåtaganden som följer av EES-avtalet, men att anpassningen måste ske på ett sätt som är förenligt med offentlighetsprincipen.</p>
<p>Den sekretessbestämmelse som infördes genom ändringen i 8 kap. 6 § sekretesslagen hade som utgångspunkt den lagstiftningsmodell som tidigare införts på bl.a. beskattningsområdet (jfr avsnitt 6.4.2). Sekretess gäller sedan dess i myndighets utrednings- och tillsynsverksamhet på bl.a. jordbruks-, konsument- och konkurrensområdet för uppgift om enskildas ekonomiska eller personliga förhållanden som en myndighet förfogar över på grund av ett av riksdagen godkänt avtal med en främmande stat eller med en mellanfolklig organisation. De sekretessbrytande bestämmelserna i 14 kap. 1–3 §§ avseende uppgiftsutbyte mellan svenska myndigheter sekretesslagen får inte heller tillämpas i strid med ett sådant internationellt avtal. Regeringen ansåg att det var tillräckligt att begränsa det särskilda sekretesskyddet till att endast gälla uppgifter om enskildas personliga eller ekonomiska förhållanden, bl.a. eftersom myndigheternas egen tillsynsverksamhet redan skyddades av sekretessbestämmelser i 4 kap. sekretesslagen.</p>
<p>Innan denna ändring av 8 kap. 6 § sekretesslagen genomfördes var meddelarfriheten inskränkt genom kvalificerad tystnadsplikt för uppgifter om ekonomiska och personliga förhållanden för den som har trätt i affärsförbindelse eller liknande förbindelse med den som är föremål för myndighetens verksamhet. Regeringen ansåg att det inte fanns någon anledning att behandla uppgifter som har inhämtats med stöd av ett internationellt avtal på annat sätt än inhemska uppgifter. Kvalificerad tystnadsplikt gäller därför enligt 16 kap. 1 § sekretesslagen för sådana uppgifter som omfattas av sekretess enligt 8 kap. 6 § andra stycket.</p>
<p>När Sverige ett år senare blev medlem i EU uttalade regeringen att den viktigaste gruppen av EG-rättsliga bestämmelser om tystnadsplikt är sådana som avser gemenskapsrättens kontrollmekanismer, t.ex. inom konkurrensområdet. EU-medlemskapet föranledde emellertid inte några ändringar av den året innan införda bestämmelsen i 8 kap. 6 § sekretesslagen om sekretess på grund av internationella avtal. Det område som skyddas av den bestämmelsen är således omfattande och regeln utgör en av de viktigare för att Sverige skall kunna uppfylla sina åtaganden om sekretess m.m. vid informationsutbyte med anledning av EU-medlemskapet. Numera kan också 4 kap. 5 § sekretesslagen vara tillämplig i Konkurrensverkets verksamhet vid internationellt samarbete (se avsnitt 6.4.10). 6.4.6 Insättningsgarantinämndens verksamhet (8 kap. 24 §)</p>
<p>Med anledning av ett EG-direktiv – vars syfte var att stärka konsumentskyddet – införde Sverige år 1996 ett särskilt system för insättningsgaranti. Garantin omfattar de banker och värdepappersbolag som har tillstånd att ta emot kunders pengar på konton. Verksamheten sköts numera av Insättningsgarantinämnden (tidigare Bankstödsnämnden). Regeringen konstaterade att någon sekretess motsvarande den som enligt 8 kap. 5 § sekretesslagen gäller hos Finansinspektionen (jfr avsnitt 6.4.4), inte gällde för uppgifter hos Insättningsgarantinämnden om de bankinstitut m.m. som omfattas av garantin. Denna avsaknad av sekretessbestämmelser hade inneburit svårigheter i nämndens samarbete med bl.a. utländska institut och garantisystem i de fall nämnden behöver uppgifter från sådana utländska organ.</p>
<p>Numera gäller sekretess enligt 8 kap. 24 § sekretesslagen i Insättningsgarantnämnden verksamhet för uppgifter om enskildas affärs- och driftförhållanden hos den som myndighetens verksamhet avser samt i vissa avseenden för uppgifter om andra enskildas personliga eller ekonomiska förhållanden. Denna sekretess gäller, i den mån regeringen föreskriver det, även för uppgifter som myndigheten har erhållit på grund av ett avtal med företrädare för ett utländskt garantisystem. I första hand avses sådana internationella avtal som Insättningsgarantinämnden sluter med stöd av regeringens bemyndigande enligt 10 kap. 3 § regeringsformen. De sekretessbrytande bestämmelserna i 14 kap. 1–3 §§ sekretesslagen får inte tillämpas i strid med ett sådant avtal. Regeringen motiverade bestämmelsen med de svårigheter som Insättningsgarantinämnden hade haft att får nödvändiga uppgifter från bl.a. utländska institut. 6.4.7 Uppgifter om utlänningar (7 kap. 14 §)</p>
<p>Enligt 7 kap. 14 § första och andra styckena sekretesslagen gäller sekretess för uppgift som rör utlänning, om det kan antas att röjande av uppgiften skulle medföra fara för att någon utsätts för övergrepp eller annat allvarligt men som föranleds av förhållandet mellan utlänningen och utländsk stat eller myndighet eller organisation av utlänningar. Sekretess gäller också – men med ett omvänt skaderekvisit – i verksamhet för kontroll över utlänningar och i ärende om svenskt medborgarskap för uppgift om enskilds personliga förhållanden.</p>
<p>Genom medlemskapet i EU förband sig Sverige att ansluta sig till vissa konventioner, bl.a. den s.k. Dublinkonventionen. Den skall garantera att var och en som ansöker om asyl i någon medlemsstat får sin asylansökan prövad och inte sänds från en medlemsstat till en annan utan att någon stat anser sig ha ansvar för prövningen. Konventionen innefattar en bestämmelse om allmän informationsskyldighet medlemsländerna emellan. Skyldigheten gäller bl.a. statistikuppgifter samt allmän information om tendenser när det gäller asylansökningar och situationen i de asylsökandes ursprungsländer. Om en medlemsstat önskar att information som den lämnar skall vara konfidentiell, måste det respekteras av de andra medlemsländerna. Regeringen ansåg att utbyte av information självfallet är av stort värde, men konstaterade att uppgifter inte automatiskt blir sekretessbelagda i Sverige bara för att ett annat land begär det. Med hänsyn till utformningen av den generella bestämmelsen om utrikessekretess i 2 kap. 1 § sekretesslagen, fann regeringen emellertid att någon särskild sekretessåtgärd inte var nödvändig på grund av denna allmänna informationsskyldighet. Det ansågs regelmässigt kunna antas att det skulle störa de mellanfolkliga förbindelserna om Sverige inte respekterar en begäran från ett annat land om att den aktuella informationen skall behandlas konfidentiellt.</p>
<p>Dublinkonventionen innehåller emellertid också bestämmelser om utbyte av information om enskildas personliga förhållanden i individuella asylärenden. Enligt konventionen kan utbyte av sådan information äga rum endast mellan de myndigheter som varje medlemsstat har utsett. En nationell mottagande myndighet får endast lämna uppgifterna vidare till andra nationella myndigheter eller rättsinstanser under vissa förutsättningar som framgår av konventionen. Ytterligare ett konventionskrav är att den utväxlade informationen under alla omständigheter skall ha minst samma skydd som den mottagande medlemsstaten ger åt egen information av liknande karaktär. Mot bakgrund av dessa krav kan nu enligt 7 kap. 14 § femte stycket absolut sekretess gälla för sådana uppgifter som avses i första och andra styckena sekretesslagen och som myndigheten har fått enligt ett av riksdagen godkänt avtal med främmande stat eller mellanfolklig organisation. Bestämmelsen innebär också att de sekretessbrytande föreskrifterna i 14 kap. 1–3 §§ sekretesslagen inte får tilllämpas i strid med det bakomliggande avtalet. 6.4.8 Tillsyn i konkurs samt godkännande eller auktorisation av revisorer m.m. (8 kap. 19 § och 9 kap. 12 §)</p>
<p>Under år 1998 trädde ett antal EG-direktiv avseende kapitaltäckning för kreditinstitut och värdepappersbolag i kraft. Enligt EG:s regler gäller tystnadsplikt för medlemsländernas tillsynsmyndigheter inom detta område på finansmarknaden. Tillsynsmyndigheterna får emellertid med stöd av bl.a. EG:s direktiv utbyta information med andra tillsynsmyndigheter. Informationsutbyte får även förekomma med vissa andra myndigheter i tredje land, om särskilda samarbetsavtal har ingåtts med de utländska myndigheterna. De myndigheter i Sverige som särskilt berördes av dessa bestämmelser var de kronofogdemyndigheter som hade utsetts att vara tillsynsmyndighet i konkurs samt Revisorsnämnden.</p>
<p>I 8 kap. 19 § sekretesslagen anges att sekretess gäller hos tillsynsmyndighet i konkurs för uppgift om enskilds affärs- eller driftförhållande, om det kan antas att den enskilde lider skada om uppgiften röjs. Av 9 kap. 12 § andra stycket sekretesslagen följer att sekretess gäller hos Revisorsnämnden i ärende om godkännande eller auktorisation av revisor m.m. för uppgifter om enskildas ekonomiska eller personliga förhållanden. Även denna sekretess gäller med ett rakt skaderekvisit.</p>
<p>Regeringen konstaterade att information som rör enskildas ekonomi i och för sig regelmässigt är sekretessbelagd med stöd av nämnda bestämmelser i sekretesslagen. Det ansågs emellertid krävas andra särskilda åtgärder för att sekretess i enlighet med EG:s direktiv skall gälla hos tillsynsmyndigheterna eller Revisorsnämnden när dessa myndigheter – med stöd av regeringens bemyndigande enligt 10 kap. 3 § regeringsformen – ingår samarbetsavtal med utländska myndigheter eller utländska organ. Enligt regeringen borde det införas bestämmelser som hindrar utlämnande av uppgifter från de svenska tillsynsmyndigheterna eller Revisorsnämnden till andra svenska myndigheter i strid med ett sådant avtal. I såväl 8 kap. 19 § som 9 kap. 12 § sekretesslagen infördes därför nya bestämmelser med innebörden att om det strider mot sådana avtal får de sekretessbrytande bestämmelserna som avses i 14 kap. 1–3 §§ sekretesslagen inte tillämpas. Några andra sekretessåtgärder har inte vidtagits avseende dessa myndigheters verksamheter. 6.4.9 Rättslig hjälp som avser förundersökning m.m. (5 kap. 7 §)</p>
<p>Sverige har sedan en längre tid tillbaka deltagit i internationellt rättsligt samarbete, bl.a. genom överenskommelser mellan de nordiska länderna från år 1974 och genom den europeiska konventionen om inbördes rättshjälp i brottmål från år 1959. Detta samarbete har sedan utvecklats genom den Schengenkonvention som flertalet EU-länder är anslutna till (även Norge och Island deltar i samarbetet). I konventionen finns bestämmelser om rättsligt samarbete och praktiska åtgärder med syftet att genomföra avvecklingen av gränskontrollerna vid EU:s inre gränser. Som en följd av Schengenkonventionen, bilaterala avtal med Kanada och Australien samt vissa EG-rättsakter, infördes i Sverige år 2000 en ny lag om internationell rättslig hjälp i brottmål (jfr också avsnitt 6.5.1).</p>
<p>I förarbetena diskuterade regeringen frågor om sekretess i samband med nämnda internationella avtal och den nya lagen. Bland annat konstaterades att tidigare centrala konventioner på området saknar bestämmelser om sekretess, men att frågor om offentlighet och sekretess har fått allt större betydelse i det europeiska samarbetet i Europarådet och inom EU. I fråga om det internationella rättshjälpssamarbetet konstaterade regeringen att en ansökan om rättslig hjälp och andra uppgifter som lämnas av en annan stat måste åtnjuta sekretesskydd för att inte motverka brottsutredningen i den ansökande staten. Med hänvisning till ett JO-beslut   fann regeringen att sekretessen enligt 5 kap. 1 § sekretesslagen till skydd för brottsutredande verksamhet inte var tillämplig i förhållande till utredningar som utförs på ansökan av en främmande stat. Behovet av sådan sekretess var däremot enligt regeringen detsamma och det ansågs inte självklart att uppgifter alltid kan hemlighållas med stöd av den generella bestämmelsen om utrikessekretess i 2 kap. 1 § sekretesslagen. Regeringen gjorde därför bedömningen att en ny bestämmelse behövde införas i sekretesslagen.</p>
<p>Med anledning av att Sverige tillträdde Romstadgan för Internationella brottmålsdomstolen fann regeringen att motsvarande skäl för en ny sekretessbestämmelse gjorde sig gällande även i fråga om sekretess i Sverige för ansökningar om rättslig hjälp eller om överlämnande av misstänkta, som domstolen lämnar till de anslutna staterna. Däremot fann regeringen att de sekretesskrav som kan ställas på underrättelser som domstolens åklagare lämnar till anslutande stater om pågående eller förestående utredning, i allmänhet torde kunna omfattas av utrikessekretess enligt 2 kap. 1 § sekretesslagen.</p>
<p>Enligt 5 kap. 7 § sekretesslagen gäller således numera sekretess i verksamhet som avser rättslig hjälp på begäran av annan stat eller mellanfolklig domstol för uppgift som hänför sig till bl.a. utredning enligt bestämmelserna om förundersökning i brottmål. Sekretessen gäller om det kan antas att den rättsliga hjälpen har begärts under förutsättning att uppgifterna inte röjs. Skaderekvisitet är alltså utformat med utgångspunkt i den ansökande statens vilja att hemlighålla uppgifter. Anledningen till att den utländska staten eller en mellanfolklig domstol på det sättet får förfoga över sekretessen i Sverige, är de svårigheter som en svensk myndighet skulle ha att bedöma behovet av sekretess i en annan stats förundersökning eller i Internationella brottmålsdomstolens brottsutredMotsvara n ingardesekretess. gäller enligt samma paragraf också för vissa uppgifter hos Rikspolisstyrelsen, Tullverket och Kustbevakningen som rör angelägenheter enligt lagen (2000:344) om Schengens informationssystem (jfr avsnitt 6.5.2).</p>
<p>På motsvarande sätt som för förundersökningssekretess enligt 5 kap. 1 § sekretesslagen gäller enligt 16 kap. 1 § samma lag kvalificerad tystnadsplikt för uppgifter om vissa tvångsåtgärder som omfattas av sekretess enligt 5 kap. 7 §. Meddelarfriheten är alltså inskränkt. 6.4.10 Rättslig hjälp enligt konkurrenslagen (4 kap. 5 §)</p>
<p>Sverige bedriver ett omfattande internationellt samarbete på konkurrensområdet, såväl inom EU som tillsammans med de övriga nordiska länderna och andra stater. Flera EG-rättsakter och avtal som reglerar det internationella samarbetet innehåller bestämmelser om informationsutbyte och hjälp staterna emellan samt sekretessklausuler och bestämmelser som begränsar svenska myndigheter förfoganderätt över uppgifter som erhållits från andra stater.</p>
<p>På motsvarande sätt som i fråga om internationell rättslig hjälp i förundersökningar m.m. (se avsnitt 6.4.9) fann regeringen att den generella bestämmelsen i 4 kap. 4 § sekretesslagen om sekretess till skydd för Konkurrensverkets utredningar i många fall inte är tilllämplig när myndigheten på begäran bistår en annan stat. Likaså ansågs den generella utrikessekretessen i 2 kap. 1 § inte kunna tilllämpas i alla de fall då Konkurrensverket samarbetar med andra stater i frågor som rör myndighetens egna angelägenheter. Däremot uttalade sig regeringen i det sammanhanget inte i frågan om det för att skydda de aktuella uppgifterna är möjligt att tillämpa den generella sekretessen enligt 4 kap. 1 § sekretesslagen till skydd för myndigheters tillsynsverksamhet. Med hänvisning till den ovan redovisade bestämmelsen i 5 kap. 7 § sekretesslagen om internationell hjälp i förundersökningar m.m. anförde regeringen att en ny bestämmelse bör införas i sekretesslagen. Skaderekvisitet borde enligt regeringen utformas med hänsyn till att Konkurrensverket normalt har begränsad information rörande utredningar i andra stater och därför också har svårt att bedöma behovet av sekretess för uppgifterna.</p>
<p>Av den nya 4 kap. 5 § sekretesslagen framgår således att sekretess gäller i verksamhet som avser rättslig hjälp på begäran av annan stat för uppgift som hänför sig till vissa ålägganden eller undersökningar enligt konkurrenslagen, om det kan antas att den rättsliga hjälpen har begärts under förutsättning att uppgiften inte röjs. Skaderekvisitet är alltså utformat så att den stat eller utländska myndigheten som begär hjälp kan förfoga över sekretessen i Sverige. 6.5 Särskilda sekretessbestämmelser i andra lagar</p>
<p>För att handlingsoffentligheten skall kunna inskränkas krävs enligt 2 kap. 2 § tryckfrihetsförordningen att begränsningen anges noga i sekretesslagen eller i annan lag som sekretesslagen hänvisar till. Sådana hänvisningar görs i 1 kap. 4 § tredje stycket sekretesslagen till de nedan redovisade lagarna. Dessa lagar innehåller bestämmelser som begränsar möjligheterna för en svensk myndighet att utnyttja vissa uppgifter som den har fått från en myndighet i en annan stat, t.ex. genom att lämna uppgifterna till andra svenska myndigheter. 6.5.1 Lagen (2000:343) om internationellt polisiärt samarbete och lagen (2000:562) om internationell rättslig hjälp i brottmål</p>
<p>I avsnitt 6.4.9 redovisas kort bakgrunden till bestämmelsen om sekretess i 5 kap. 7 § sekretesslagen, bl.a. Sveriges anslutning till Schengenkonventionen. Särskilda bestämmelser som utöver denna sekretess begränsar svenska myndigheters möjlighet att använda sig av uppgifter som har lämnats av en annan stat finns i 3 § lagen om internationellt polisiärt samarbete och i 5 kap. 1 § lagen om internationell rättslig hjälp i brottmål (som gäller för åklagare och domstolar). Bestämmelserna skall tillämpas om en svensk myndighet i ett ärende om rättslig hjälp har fått uppgifter eller bevisning från en annan stat enligt en internationell överenskommelse som är bindande för Sverige. Om överenskommelsen innehåller villkor som begränsar möjligheten att använda uppgifterna eller bevisningen vid utredning av brott eller i ett rättsligt förfarande med anledning av brott, skall svenska myndigheter följa villkoren oavsett vad som annars är föreskrivet i lag eller annan författning.</p>
<p>Regeringen har i förarbetena till den aktuella lagstiftningen konstaterat att det i konventioner ofta förekommer bestämmelser och villkor om begränsning i rätten att använda bevismaterial m.m. som överlämnats från en annan stat, t.ex. i Schengen- och Dublinkonventionerna samt i bilaterala avtal med Australien och Kanada. Sådana internationellt avtalade bestämmelser kan för svenskt vidkommande medföra att en konflikt uppkommer mellan bestämmelserna i överenskommelsen och inhemska regler om en myndighets skyldighet att fullgöra sina myndighetsuppgifter, inte minst på det straffrättsliga området. Orsaken är att den s.k. officialprincipen gäller för svenska myndigheter. Den innebär bl.a. att en polis eller åklagare i princip är skyldig att inleda förundersökning så snart det finns anledning att anta att ett brott som lyder under allmänt åtal har begåtts.</p>
<p>Regeringen menade att denna konflikt måste undanröjas för att förhindra att svenska myndigheter tvingas avstå från viktig information som en främmande stat är villig att lämna. Det ansågs således nödvändigt att Sverige vidtog ovan nämnda lagstiftningsåtgärder för att därigenom kunna uppfylla de villkor som det internationella samarbetet ställer för att Sverige över huvud taget skall få tillgång till information som ökar möjligheterna att komma till rätta med allvarlig brottslighet.</p>
<p>Enligt lagen om Schengens informationssystem skall Rikspolisstyrelsen föra ett automatiserat register som utgör den svenska nationella enheten i Schengens informationssystem (SIS) och är anslutet till det centrala informationssystemet inom SIS. Registret skall vara ett hjälpmedel för de andra Schengenstaterna att göra framställningar till svensk polis för att främja samarbete som avser polisiära och rättsliga frågor samt frågor om inresa och uppehållstillstånd. Enligt lagen får registret endast användas för vissa angivna ändamål. Den svenska polisen har genom SIS tillgång till uppgifter som har förts in i registret av andra stater.</p>
<p>I 10 § nämnda lag finns en bestämmelse som innebär att en svensk myndighet inte får utnyttja en uppgift i SIS för något annat syfte än det som den registrerande staten har angett vid registreringen. Om den registrerande staten har lämnat sitt samtycke, får dock en svensk myndighet använda uppgiften också för andra ändamål som anges i lagen. Bestämmelsen innebär alltså att de övriga Schengenstaterna i viss mån förfogar över den svenska polisens rätt att utnyttja uppgifter som den har tillgång till i SIS. 6.5.3 Lagen (2000:1219) om internationellt tullsamarbete</p>
<p>År 2001 trädde en ny lag om internationellt tullsamarbete i kraft. Den är tillämplig på sådant samarbete som följer av en internationell överenskommelse med en annan stat eller en mellanfolklig organisation som Sverige har tillträtt eller annars är förpliktat att följa. Med stöd av såväl flera bilaterala tullsamarbetsavtal och internationella konventioner som EG-förordningar, deltar Sverige i ett omfattande internationellt samarbete av det slag som avses i lagen. I dessa avtal finns bestämmelser om såväl inskränkning i förfoganderätten över som sekretess för uppgifter som lämnas mellan avtalsstaterna. Bestämmelserna innebär att samarbetande stater kan ställa upp villkor för hur uppgifter som lämnas ut får användas av den stat som tar emot dem.</p>
<p>Med hänvisning till den dåvarande lagen om internationellt samarbete på brottmålsområdet (jfr avsnitt 6.5.1) ansåg regeringen att det i en ny lag om tullsamarbete måste införas en bestämmelse som möjliggör för Sverige att ta emot uppgifter från andra stater på de villkor som ställs upp vid utlämnandet. Därför framgår det av 4 kap. 2 § lagen om internationellt tullsamarbete att om en behörig svensk myndighet vid tillämpning av lagen har tagit emot uppgifter eller bevisning från en annan stat enligt en internationell överenskommelse som omfattas av lagen och som innehåller villkor som begränsar möjligheten att använda uppgifterna, skall svenska myndigheter följa villkoren oavsett vad som annars är föreskrivet i lag eller annan författning.</p>
<h2>7 Våra överväganden och förslag om sekretess på grund av internationella avtal</h2>
<p>Regeringen konstaterade i våra direktiv att det ofta uppkommer frågor om informationsutbyte i det internationella samarbetet. Den svenska offentlighetsprincipen innebär i allmänhet större öppenhet än vad som följer av motsvarande regler i andra länder eller mellanstatliga organ. Det svenska regelsystemet innehåller flera principer och regler som inte stämmer överens med många andra länders lagstiftning, t.ex. om meddelarfrihet, innebörden av hemligstämpling och att ett beslut i en utlämnandefråga alltid skall fattas självständigt av den myndighet som förvarar en handling. Det finns enligt regeringens bedömning risk för att de svenska regler som tagits fram i syfte att anpassa svensk lag efter internationella åtaganden inte står helt i överensstämmelse med samarbetsavtalens faktiska innebörd. Detta är särskilt allvarligt om effekten är att de uppgifter som lämnas hit omfattas av alltför sträng sekretess.</p>
<p>Vi har därför i uppdrag att undersöka dagens regler och eventuellt föreslå förändringar som ökar möjligheterna för att Sveriges internationella åtaganden om informationsutbyte skall kunna genomföras på ett ändamålsenligt sätt och på ett sätt som leder till ett så litet ingrepp i offentligheten som möjligt.</p>
<p>Som vi konstaterar också i tidigare avsnitt anser vi att det är viktigt att Sverige har möjligheter att på ett effektivt sätt agera internationellt, såväl inom EU som i annat samarbete. Behovet av sådant samarbete har också lett till att sekretesslagen vid ett flertal tillfällen har ändrats och att nya bestämmelser tillkommit på grund av att Sverige ingått olika internationella avtal om informationsutbyte. Det finns i dag ett tiotal sekretessbestämmelser som direkt eller indirekt hänvisar till sådana internationella avtal. De har alla tillkommit efter överväganden som lett fram till slutsatsen att de behövs för att Sverige skall kunna delta i internationellt samarbete i en omfattning som är önskvärd. Därutöver är många av de ”vanliga” materiella sekretessbestämmelserna tillämpliga även på sådana uppgifter som Sverige har fått eller förfogar över på grund av internationella avtal.</p>
<p>Den lagstiftningsteknik som har använts hittills innebär enligt vår uppfattning att sekretesslagens regelverk i fråga om sekretess på grund av internationella avtal blir onödigt svåröverskådligt och svårtillämpat. Detta leder till osäkerhet hos de tillämpande myndigheterna och innebär även att det i samband med nya internationella avtal är svårt för lagstiftaren att överblicka behovet av nya regler. Risken finns såväl att det uppstår icke önskvärda luckor i lagstiftningen, som att sekretessen i vissa fall kan bli onödigt långtgående. För att åskådliggöra svårigheterna att överblicka dagens regelverk, redovisar vi i avsnitt 7.2 vad som gäller avseende sekretessen hos Konkurrensverket.</p>
<p>Till detta kommer att sekretesslagens bestämmelser om särskild sekretess på grund av internationella avtal i många fall är utformade på ett otydligt sätt som är svårt att genomskåda för den som vill tillägna sig lagstiftningen. Vi anser därför att mycket vore vunnet om för det första antalet särskilda sekretessbestämmelser minskade och för det andra bestämmelserna utformades så att det blev tydligare vad de faktiskt innebär.</p>
<p>För att åskådliggöra de problem som kan uppstå hos olika myndigheter vid tillämpning av sekretesslagen på information som myndigheterna förfogar över till följd av internationella avtal, kan Konkurrensverket utgöra ett bra exempel. Konkurrensverket är en av de myndigheter som förfogar över flest uppgifter som anknyter till internationellt samarbete, främst på grund av EU-medlemskapet. Uppgifter som Konkurrensverket erhåller från eller som rör andra länder eller mellanfolkliga organisationer kan avse såväl verkets egna utredningar som utländska myndigheters utredningar. Dessa uppgifter kan behöva skyddas med hänsyn både till utredningsverksamheten i Sverige eller utomlands och till enskildas intressen. Konkurrensverket har möjlighet att i fråga om uppgifter med internationell anknytning tillämpa inte mindre än sju paragrafer i sekretesslagen. Då bortser vi ändå från vissa helt generella sekretessbestämmelser, som t.ex. 7 kap. 16 § om sekretess i vissa fall för personuppgifter. 2 kap. 1 § – Liksom andra myndigheter kan Konkurrensverket i vissa fall tillämpa utrikessekretessen, om det kan antas att röjandet av en uppgift skulle störa Sveriges mellanfolkliga förbindelser. Bestämmelsen är teoretiskt tillämplig på alla de uppgifter som Konkurrensverket har fått från andra länder eller annars förfogar över på grund av internationella avtal och hänsyn kan i viss omfattning tas till synpunkter från t.ex. ursprungslandet vid en skadeprövning. I praktiken har bestämmelsen emellertid sannolikt ett begränsat tillämpningsområde. 4 kap. 4 § – För uppgifter som hänför sig till Konkurrensverkets utredningar om kartellbildningar, enligt svensk rätt eller EG-rätt, gäller särskild sekretess. Sekretessen kan endast åberopas för att skydda verkets egna utredningar. Den är alltså inte tillämplig på uppgifter från utlandet, om ett röjande endast skulle vara till skada för verksamheten i det andra landet. Inte heller med stöd av denna bestämmelse kan en utländsk uppgiftslämnare påverka sekretessskyddet för uppgifter som lämnas till Sverige. fråga inte röjs. Bestämmelsen är endast tillämplig i förhållande till andra stater och alltså inte om det t.ex. är EU:s institutioner som begär den rättsliga hjälpen. 8 kap. 4 § – Sekretessen gäller till skydd för enskildas intressen i Konkurrensverkets egen verksamhet med tillsyn eller utredningar. Beroende på vilka förhållanden som skall skyddas gäller antingen sekretess med ett rakt skaderekvisit eller absolut sekretess. Under förutsättning att verket får uppgifter från utlandet för att använda dem i sina egna utredningar kan sådana uppgifter alltså sekretessbeläggas. Utländska uppgifter skyddas självfallet om de omfattas av absolut sekretess, men i fråga om uppgifter som skyddas endast av svag sekretess kan den utländska uppgiftslämnaren inte påverka sekretesskyddet. 9 kap. 27 § – Sekretess gäller med ett rakt skaderekvisit i ärenden hos Konkurrensverket för att skydda uppgifter om personer som lämnar en utsaga eller gör en anmälan till verket.</p>
<p>Det kan enligt vår uppfattning många gånger vara svårt att i enskilda fall avgöra vilken sekretess som kan vara tillämplig på uppgifter som rör Konkurrensverket och dess samarbete med andra stater, mellanfolkliga organisationer eller utländska myndigheter. I och för sig har verket genom de ovan redovisade bestämmelserna stora möjligheter att sekretessbelägga uppgifter, om det krävs av internationella samarbetspartners för att samverkan skall underlättas eller i vissa fall kanske till och med för att samverkan alls skall kunna upprätthållas. Det finns emellertid några oklarheter i lagstiftningen.</p>
<p>Om Konkurrensverket behöver uppgifter från utlandet för att kunna genomföra en egen utredning i Sverige, kan den utlämnande staten eller myndigheten ha stort intresse av att de uppgifter som lämnas till Konkurrensverket inte röjs med hänsyn till egna pågående utredningar i utlandet. Att uppgifterna hålls hemliga kan rent av vara ett villkor för att de alls skall lämnas till Konkurrensverket. I denna situation måste verket helt förlita sig antingen på att uppgifterna kan sekretessbeläggas till skydd för något annat intresse – t.ex. verkets egen granskningsverksamhet (4 kap. 1 §) eller enskildas personliga eller ekonomiska förhållanden (t.ex. 8 kap. 6 § andra stycket) – eller på utrikessekretessen enligt 2 kap. 1 § sekretesslagen, eftersom ingen annan av de uppräknade bestämmelserna är tillämplig när man i ett sådant fall vill skydda uppgiftslämnarens verksamhet. Motsvarande situation kan också uppstå om en EUinstitution skulle begära rättslig hjälp av Konkurrensverket och uppgifter hos verket behöver sekretessbeläggas för att skydda institutionens utredning eller verksamhet, utan att det samtidigt finns skäl att sekretessbelägga uppgifter med hänsyn till Konkurrensverkets egna eller enskildas intressen.</p>
<p>Dessa omständigheter har så vitt vi erfarit inte inneburit några praktiska problem för Konkurrensverket hittills. Enligt vår uppfattning är det emellertid otillfredsställande att sekretesslagstiftningen är så svårtillgänglig och otydlig i fråga om sekretesskyddet för uppgifter som rör viktigt internationellt samarbete. Det gäller inte minst på grund av att det regelmässigt tillkommer nya internationella avtal och EG-rättsliga föreskrifter som Sverige skall tillämpa. Vi anser att det finns risk för att otydliga regler gör det svårt för lagstiftaren att vid varje sådant tillfälle se det eventuella behovet av ändringar i sekretesslagen. Dessutom torde lagstiftningen i detta avseende vara i det närmaste obegriplig för allmänheten.</p>
<p>Även om de rättsliga och lagtekniska förhållandena verkar vara särskilt svåra just för Konkurrensverket, kan likartade problem och svårigheter med att tolka sekretesslagens innebörd uppstå också för andra myndigheter med ett omfattande internationellt samarbete inom EU eller i övrigt. Bland annat har Finansinspektionen under kommitténs arbete lämnat sådana synpunkter på lagstiftningen. 7.3 Är det möjligt och lämpligt att samordna dagens sekretessbestämmelser?</p>
<p>Den från lagstiftningssynpunkt enklaste lösningen för att tillgodose sekretessbehovet i samband med informationsutbyte på grund av internationella avtal, skulle enligt vår mening vara att ha en enda och generell bestämmelse som på ett tydligt sätt täcker alla de situationer som kan uppstå. Som framgår nedan i detta avsnitt anser vi emellertid inte att det är lämpligt eller möjligt. Däremot anser vi att dagens bestämmelser såväl kan minskas i antal som förenklas och förtydligas. I detta avsnitt redovisar vi våra överväganden avseende de övergripande problem som måste analyseras innan ett förslag till förenklade sekretessregler på detta område läggs fram. Det gäller för det första vilka av dagens bestämmelser som bör omfattas av en samordning till en mer enhetlig bestämmelse. För det andra måste det klargöras hur en sådan gemensam bestämmelse ställer sig till kravet i 2 kap. 2 § tryckfrihetsförordningen om att inskränkningar i rätten att ta del av allmänna handlingar skall anges noga i sekretesslagen. Slutligen finns det anledning att överväga om inte en samordning i en mer generell bestämmelse medför att det på andra sätt måste göras tydligt för allmänheten vilken sekretess som i ett enskilt fall kan gälla i det internationella samarbetet. 7.3.1 Vilka av dagens bestämmelser kan och bör samordnas?</p>
<p>Vi redovisar i avsnitten 6.4 och 6.5 alla de bestämmelser i sekretesslagen som har införts särskilt på grund av att Sverige ingått internationella avtal om informationsutbyte eller annars ingår i ett internationellt samarbete som omfattar sådant utbyte av uppgifter. Dessa bestämmelser kan delas in i fyra olika kategorier (aktuella paragrafer i sekretesslagen anges inom parentes):</p>
<p>Bestämmelser där sekretess gäller för en uppgift som en svensk myndighet har erhållit eller förfogar över på grund av ett av  riksdagen godkänt avtal  med främmande stat eller mellanfolklig organisation (7:14, 8:5, 8:6, 9:3).</p>
<p>Bestämmelser där sekretess – generellt eller endast mellan myndigheter – gäller för en uppgift som en svensk myndighet har erhållit eller förfogar över på grund av ett  avtal mellan den svenska myndigheten och en utländsk myndighet  (8:5, 8:19, 8:24, 9:12).</p>
<p>Bestämmelser där sekretess gäller för uppgift som avser  begäran om rättslig hjälp  från utlandet, om det kan antas att uppgiften har lämnats under förutsättning att uppgiften inte röjs (4:5, 5:7).</p>
<p>En bestämmelse som hänvisar till andra lagar – om polisiärt samarbete m.m. – där det anges att  särskilda villkor  om begränsning av möjligheten att använda uppgifter gäller framför svensk lag om det följer av ett internationellt avtal (1:4).</p>
<p>En första fråga som måste ställas är om det är lämpligt eller möjligt att alla de ovan angivna bestämmelserna samordnas i en enda generell bestämmelse. Av nödvändighet skulle en sådan bestämmelse få ett teoretiskt mycket vitt tillämpningsområde. Bestämmelsen skulle dessutom komma att omfatta frågor om såväl sekretess i allmänhet och begränsningar endast i rätten att lämna ut uppgifter till andra myndigheter, som särskilda villkor i fråga om för vilka ändamål svenska myndigheter får använda uppgifter som de förfogar över. Vår bedömning är att det finns flera skäl som talar mot att en enda ny bestämmelse kan ersätta samtliga dessa bestämmelser.</p>
<p>Riksdags- eller myndighetsavtal?</p>
<p>Vi är av den bestämda uppfattningen att en generell bestämmelse som inte närmare konkretiserar vilka myndigheter eller verksamheter som kan komma att beröras av sekretess som regleras i internationella avtal, inte bör omfatta de fall där svenska myndigheter själva kan ingå särskilda bindande avtal eller överenskommelser med t.ex. utländska myndigheter. De myndigheter som kan ingå sådana avtal och hos vilka sekretess därför kan komma att gälla är Finansinspektionen, tillsynsmyndighet i konkurs, Insättningsgarantinämnden samt Revisorsnämnden. Ett krav som enligt vår uppfattning måste uppställas på en generell bestämmelse är att det bakomliggande internationella avtal som reglerar och ofta avgör sekretessen i ett enskilt fall skall vara godkänt av riksdagen. Utan en sådan begränsning skulle det inte vara möjligt att få en parlamentarisk kontroll av vilka inskränkningar i rätten för enskilda att ta del av allmänna handlingar som kan bli följden av den generella bestämmelsen (se också avsnitt 7.3.2 angående noggrannhetskravet i 2 kap. 2 § tryckfrihetsförordningen).</p>
<p>Bestämmelser med särskilda villkor för uppgifters användning</p>
<p>Vidare anser vi att en generell sekretessbestämmelse inte bör reglera annat än just frågor om sekretess, dvs. i de aktuella fallen grundläggande förbud att röja uppgifter samt inskränkningar i en svensk myndighets rätt eller skyldighet att lämna ut uppgifter till andra svenska myndigheter med stöd av sekretessbrytande bestämmelser. Internationella avtal som föreskriver särskilda villkor för hur en svensk myndighet får förfoga över uppgifter, bör liksom i dag återspeglas i de lagar som reglerar de aktuella myndigheternas verksamhet. De grundläggande skillnaderna mellan respektive typ av bestämmelse är enligt vår uppfattning för stora för att de skall kunna samordnas i en enda gemensam bestämmelse. De ovan redovisade bestämmelserna om polisiärt samarbete m.m. som återfinns i andra lagar till vilka 1 kap. 4 § sekretesslagen hänvisar, bör således inte omfattas av en generell reglering.</p>
<p>Bestämmelser om internationell rättslig hjälp i polisens och Konkurrensverkets verksamheter</p>
<p>Bestämmelserna i 4 kap. 5 § och 5 kap. 7 § sekretesslagen grundar sig på internationella avtal som har godkänts av riksdagen och de reglerar enbart sekretess, men de skiljer sig ändå från de övriga uppräknade bestämmelserna i två viktiga avseenden. För det första skyddar sekretessen främst de utländska myndigheternas verksamhet, medan övriga bestämmelser reglerar sekretess till skydd för enskilda. För det andra rör bägge paragraferna verksamhet med rättslig hjälp som är uttryckligt reglerad i svensk lag och deras tilllämplighet är inte direkt beroende av utformningen av ett av riksdagen godkänt avtal med annan stat eller mellanfolklig organisation. Grunden för sekretess i den praktiska tillämpningen är i stället uteslutande den hjälpsökande myndighetens önskan om sekretess, främst med hänsyn till skyddet för den utländska myndighetens verksamhet. Denna sekretessgrund har givetvis sin utgångspunkt i de bakomliggande internationella avtalen om ömsesidig hjälp, men någon prövning av vad som egentligen krävs enligt avtalen behövs inte i ett enskilt fall. För att sekretess skall gälla är det tillräckligt att en svensk myndighet gör antagandet att den utländska myndigheten har begärt hjälp under den förutsättningen att de aktuella uppgifterna hålls hemliga i Sverige. Det finns enligt vår uppfattning anledning att särskilja de två typerna av bestämmelser även framdeles.</p>
<p>Handräckning och annan internationell rättslig hjälp i beskattningsverksamhet</p>
<p>I 9 kap. 3 § sekretesslagen finns två olika bestämmelser som berör internationellt samarbete. Bestämmelsen i första stycket fanns med redan vid sekretesslagens införande år 1981 och skiljer sig i flera avseenden åt från andra bestämmelser avseende internationella avtal. Till skillnad från de övriga bestämmelserna hänvisar den nämligen inte till att sekretess skall gälla i enlighet med ett internationellt avtal eller enligt en utländsk myndighets begäran. I stället anges att den sekretess som enligt 9 kap. 1 och 2 §§ gäller i beskattningsverksamhet i Sverige också skall gälla i ärenden om handräckning eller bistånd i utländsk beskattningsverksamhet som en svensk myndighet lämnar åt den stat eller mellanfolkliga organisation som riksdagen har godkänt avtal med.</p>
<p>Bestämmelsen kan således sägas utgöra någon form av mellanting av övriga sekretessbestämmelser som hänvisar till internationella avtal och bestämmelserna i 4 kap. 5 § och 5 kap. 7 § om sekretess till skydd för främst utländsk myndighetsverksamhet i samband med rättsligt bistånd till en utländsk stat eller mellanfolklig organisation. Speciellt är att bestämmelsen uttryckligen anger att precis samma svenska materiella bestämmelser skall tillämpas i ärenden om internationellt rättsligt bistånd, som i fråga om andra svenska beskattningsärenden. Dess syfte är alltså endast att utvidga räckvidden för sekretessen enligt 9 kap. 1 och 2 §§ till att avse också viss sådan beskattningsverksamhet i Sverige som en myndighet utför för en utländsk myndighets räkning. Sekretessen är alltså inte direkt beroende av vad som föreskrivs i fråga om sekretess i ett internationellt avtal.</p>
<p>Med hänsyn till dess tillämpningsområde anser vi att bestämmelsen inte skulle låta sig ersättas av en generell bestämmelse som hänvisar till den sekretess som gäller med anledning av ett avtal, som t.ex. andra stycket i samma paragraf. Enligt vår uppfattning är det därför inte lämpligt att låta 9 kap. 3 § första stycket ingå i en samordning och gemensam reglering av olika bestämmelser.</p>
<h2>Vårt författningsförslag i förhållande till förslaget till ny sekretesslag (SOU 2003:99)</h2>
<p>I denna bilaga redovisar vi hur huvudförslagen i detta slutbetänkande kan fogas in i vårt förslag till ny sekretesslag (SOU 2003:99). Förändringarna i förhållande till förslaget i SOU 2003:99 är markerade med streck i marginalen. Förslaget i detta slutbetänkande om ett nytt andra stycke i 15 kap. 6 § sekretesslagen återfinns inte i denna redovisning, eftersom den bestämmelsen närmast skulle höra hemma i vårt förslag till ny lag om hantering av allmänna handlingar (se SOU 2002:97). 2 kap. Grundläggande begrepp och bestämmelser</p>
<p>Kapitlets innehåll 1 § I detta kapitel finns bestämmelser om ­ sekretessens innebörd (2 §) ­ vissa andra grundläggande begrepp  (3–9 §§) ­ att sekretess inte överförs automatiskt mellan myndigheter (11 §) ­ konkurrens mellan flera bestämmelser (12 och 13 §§) ­ tillämpningen av överföringsbestämmelser i vissa fall (14 §) ­ beräkning av sekretesstid (15 §) ­ meddelarfrihet hos statliga och kommunala företag (17 §). _ _ _ _ _ _ _</p>
<p>Sekretessmarkering</p>
<p>Om utlämnande till en enskild av en allmän handling, som är av synnerlig betydelse för rikets säkerhet, enligt förordning skall prövas endast av en viss myndighet, skall sekretessmarkering så snart möjligt göras på handlingen eller på annat sätt framgå av handlingen. Av anteckningen skall det framgå vilken myndighet som skall pröva frågan om utlämnande.</p>
<p>Meddelarfrihet hos statliga och kommunala företag</p>
<p>Första stycket gäller inte i förhållandet mellan sådana bolag och föreningar som avses i 3 kap. 5 § och den verkställande direktören i bolaget eller föreningen.</p>
<p>Första stycket skall gälla även i förhållandet mellan sådana organ som avses i 3 kap. 8 § och deras anställda, med undantag för den verkställande direktören, i den verksamhet som anges i bilagan till denna lag. 3 kap. Lagens tillämpningsområde</p>
<p>Kapitlets innehåll 1 § I detta kapitel finns bestämmelser om lagens tillämpningsområde i förhållande till ­ myndigheter och personer med anknytning till myndigheter (2 §) ­ organ som är jämställda med myndigheter  (3–9 §§).</p>
<p>Myndigheter och personer med anknytning till myndigheter 2 § Förbud att röja eller använda uppgift enligt denna lag eller enligt lag eller förordning som denna lag hänvisar till gäller för myndighet.</p>
<p>Sådant förbud gäller också för en person som fått kännedom om uppgiften genom att för det allmännas räkning delta i myndighetens verksamhet</p>
<p>Organ som är jämställda med myndigheter</p>
<p>Riksdagen och beslutande kommunal församling 3 § Riksdagen och beslutande kommunal församling skall vid tillämpningen av denna lag jämställas med myndigheter.</p>
<p>Kommunalförbund 4 § Vad som sägs om kommuner och landsting i denna lag skall tillämpas också på kommunalförbund om inget annat sägs.</p>
<p>Statliga och kommunala företag där staten, kommuner eller landsting utövar ett rättsligt bestämmande inflytande. Sådana bolag, föreningar och stiftelser skall vid tillämpningen av denna lag jämställas med myndighet. När särskilda regler gäller för nämnd i kommun eller landsting skall bolag, föreningar och stiftelse där kommuner och landsting utövar ett rättsligt bestämmande inflytande jämställas med sådana nämnder.</p>
<p>Första stycket gäller också beträffande handlingar som efter medgivande av staten, en kommun eller ett landsting för viss bestämd tid förvaras hos aktiebolag, handelsbolag, ekonomiska föreningar eller stiftelser där staten, kommuner eller landsting tidigare har utövat ett rättsligt bestämmande inflytande. 6 § Rätten att ta del av handlingar gäller inte hos aktiebolag där staten har ett rättsligt bestämmande inflytande om aktierna är noterade på börs i Sverige eller något annat land.</p>
<p>Om det av särskild anledning är nödvändigt med hänsyn till verksamhetens art, konkurrenssituationen eller andra väsentliga ekonomiska förhållanden hos ett bolag, en förening eller en stiftelse där staten har ett rättsligt bestämmande inflytande, får regeringen meddela föreskrifter om att 9 § inte skall tillämpas beträffande handlingar i hela eller viss del av verksamheten hos bolaget, föreningen eller stiftelsen.</p>
<p>Beträffande bolag, föreningar eller stiftelser som lyder under riksdagen eller någon av riksdagens myndigheter meddelas undantag enligt andra stycket i lag. 7 § Staten, kommuner och landsting skall anses utöva ett rättsligt bestämmande inflytande om de ensamma eller tillsammans</p>
<p>Vid tillämpningen av 1–3 skall inflytande som utövas av en juridisk person över vilken staten, en kommun eller ett landsting bestämmer på det sätt som anges i de nämnda punkterna anses utövat av staten, kommunen eller landstinget.</p>
<p>Organ som anges i bilagan</p>
<p>Enskilda organ som förvarar allmänna handlingar med stöd av lag 9 § Ett enskilt organ skall vid tillämpningen av denna lag jämställas med myndigheter när det hanterar sådana allmänna handlingar som det förvarar med stöd av lagen (1994:1383) om överlämnande av allmänna handlingar till andra organ än myndigheter för förvaring. Detsamma gäller Svenska kyrkan och dess organisatoriska delar vid hanteringen av allmänna handlingar som förvaras med stöd av lagen (1999:288) om överlämnande av allmänna handlingar till Svenska kyrkan eller någon av dess organisatoriska delar för förvaring, m.m. 13 kap. Sekretess med hänsyn till rikets säkerhet eller dess förhållande till annan stat eller mellanfolklig organisation</p>
<p>Kapitlets innehåll 1 § I detta kapitel finns bestämmelser om ­ försvarssekretess (3 §) ­ sekretess enligt internationella avtal om särskilt skydd för vissa uppgifter (4 §) ­ prövningen av frågan om utlämnande av handling (6 och 7 §§).</p>
<p>Utrikessekretess lös, endast om det kan antas att det stör Sveriges mellanfolkliga förbindelser eller på annat sätt skadar landet om uppgiften röjs.</p>
<p>Försvarssekretess 3 § Sekretess gäller för uppgift som rör verksamhet för att försvara landet eller planläggning eller annan förberedelse av sådan verksamhet eller som i övrigt rör totalförsvaret, endast om det kan antas att det skadar landets försvar eller på annat sätt vållar fara för rikets säkerhet om uppgiften röjs.</p>
<p>I mål eller ärende enligt särskild lag om försvarsuppfinningar tillämpas för uppgift om sådana uppfinningar bestämmelser om sekretess i den lagen i stället för första stycket.</p>
<p>Internationella avtal om särskilt skydd för vissa uppgifter 4 § Sekretess gäller för uppgift som en myndighet förfogar över på grund av ett med en annan stat eller en mellanfolklig organisation ingånget och av riksdagen godkänt avtal om särskilt skydd för vissa uppgifter, om röjandet av uppgiften skulle strida mot avtalet. Om sådan sekretess gäller, får bestämmelserna om undantag från sekretess i 8 kap. 4–14 §§, 21 kap. 15 § och 22 kap. 18 § inte tillämpas i strid med avtalet.</p>
<p>Sekretesstid 5 § För uppgift i allmän handling gäller sekretessen enligt detta kapitel i högst fyrtio år. Om det finns särskilda skäl, får dock regeringen besluta att sekretessen enligt 3 § första stycket skall gälla under längre tid.</p>
<p>Prövning av frågan om utlämnande av handling 6 § Av 2 kap. 14 § andra stycket tryckfrihetsförordningen framgår att det genom förordning kan beslutas, att endast en viss myndighet får pröva frågan om utlämnande till enskild av allmän handling som är av synnerlig betydelse för rikets säkerhet. 7 § En begäran att få ta del av en handling som har upprättats av Lantmäteriverket eller Sjöfartsverket och som innehåller kart- eller flygbildmaterial av betydelse för totalförsvaret eller uppgift ur verkets geodetiska arkiv skall, vid tillämpningen av 3 §, prövas av det verk som har upprättat handlingen. 20 kap. Sekretess som gäller i alla verksamheter</p>
<p>Kapitlets innehåll ­ under vissa förhållanden för uppgifter om enskilds hälsotillstånd eller sexualliv (2 §) ­ under vissa förhållanden för adressuppgift och hemtelefonnummer (3 §) ­ för uppgifter om kopplingen mellan enskilds verkliga och fingerade identitet (4 §) ­ under vissa förhållanden för uppgift som rör utlänning (5 §) ­ i vissa fall för personuppgift som avses i personuppgiftslagen (6 §) ­ i vissa fall på grund av  EG-rätt eller internationella avtal om informationsutbyte (7 §).</p>
<p>Bestämmelser som gäller i alla verksamheter finns även i andra kapitel i denna lag. _ _ _ _ _ _ _</p>
<p>Personuppgift som avses i personuppgiftslagen 6 § Sekretess gäller för personuppgift, endast om det kan antas att uppgiften kan komma att behandlas i strid med personuppgiftslagen (1998:204) om den lämnas ut.</p>
<p>EG-rätt och internationella avtal om informationsutbyte om röjandet av uppgiften skulle strida mot avtalet. Om sådan sekretess gäller, får bestämmelserna om undantag från sekretess i 8 kap. 4–14 §§, 21 kap. 15 § och 22 kap. 18 § inte tillämpas i strid med avtalet.</p>
<p>För uppgift i allmän handling gäller sekretessen i högst tjugo år.</p>
<h2>Litteraturförteckning: Insyn i statliga företag m.m.</h2>
<p>Förteckningen återger inte alla de betänkanden och propositioner som varit aktuella i samband med kartläggningen av de statliga företagen och genomgången av organen i bilagan till sekretesslagen. I regeringens skrivelse till riksdagen angående företag med statligt ägande (skr. 2003/04:120) finns en förteckning över propositioner som rör de statliga bolagen.</p>
<p>Ds och SOU</p>
<p>DsJU 1977:11 Handlingssekretess och tystnadsplikt Ds 2001:9 Yttrandefrihet för privatanställda</p>
<p>SOU 1983:61 Handlingsoffentlighet utanför myndighetsområdet SOU 1992:134 Handlingsoffentlighet hos kommunala företag SOU 1997:38 Myndighet eller marknad</p>
<p>SOU 1997:57 I medborgarnas tjänst – En samlad förvaltningspolitik för staten</p>
<p>SOU 2000:55 Radio och TV i allmänhetens tjänst – ett beredningsunderlag</p>
<p>SOU 2002:97 Ordning och reda bland allmänna handlingar SOU 2003:99 Ny sekretesslag</p>
<p>Propositioner och skrivelser</p>
<p>Prop. 1975/76:160 om nya grundlagsbestämmelser angående allmänna handlingars offentlighet</p>
<p>Prop. 1979/80:2 Förslag till Sekretesslag m.m.</p>
<p>Prop. 1986/87:151 Ändringar i tryckfrihetsförordningen m.m. Prop. 1990/91:64 Yttrandefrihetsgrundlag m.m.</p>
<p>Prop. 1991/92:44 om riktlinjer för den statliga fastighetsförvaltningen och ombildningen av byggnadsstyrelsen, m.m.</p>
<p>Prop. 1992/93:37 om ny organisation för förvaltning av statens fastigheter och lokaler, m.m.</p>
<p>Prop. 1993/94:38 Postlag och en förändrad verksamhetsform för Postverket, m.m.</p>
<p>Prop. 1993/94:48 Handlingsoffentlighet hos kommunala företag Prop. 1995/96:61 Former för verksamhet som är beroende av statligt stöd, m.m.</p>
<p>Prop. 1996/97:142 Handlingsoffentlighet vid vissa stiftelser Prop. 1997/98:136 Statlig förvaltning i medborgarnas tjänst Prop. 1999/2000:78 Ändrad verksamhetsform för SJ m.m.</p>
<p>Prop. 2000/01:129 Ökat informationsutbyte mellan arbetslöshetsförsäkringen, socialförsäkringen och studiestödet</p>
<p>Prop. 2001/02:80 Demokrati för det nya seklet Prop. 2003/04:93 Några frågor om sekretess m.m.</p>
<p>Skr. 2002/03:120 2003 års redogörelse för företag med statligt ägande Skr. 2003/04:120 2004 års redogörelse för företag med statligt ägande</p>
<p>Utskottsbetänkanden</p>
<p>Bet. 1987/88:36 om ändringar i tryckfrihetsförordningen m.m. Bet. 1990/91:KU38 Ny kommunallag</p>
<p>Bet. 1993/94:KU13 Handlingsoffentlighet i kommunala företag</p>
<p>Bet. 1995/96:LU7 Former för verksamhet som är beroende av statligt stöd, m.m.</p>
<p>Bet. 1996/97:KU23 Offentlighet och sekretess Bet. 1997/98:KU22 Offentlighet och sekretess</p>
<p>Bet. 2001/02:KU3 Ökat informationsutbyte mellan arbetslöshetsförsäkringen, socialförsäkringen och studiestödet</p>
<p>Bet. 2002/03:NU9 Statliga företag Bet. 2003/04:NU4 Statliga företag</p>
<p>Bet. 2003/04:KU17 Några frågor om sekretess, m.m.</p>
<p>JO-beslut</p>
<p>Beslut dnr 3266–1997 (Förvaltningsrättslig Tidskrift 1997 s. 348– 349)</p>
<p>JK-beslut</p>
<p>Beslut 2003-10-08 dnr 2768-03-03</p>
<p>Rättsfall</p>
<p>RÅ Ref 1997:47</p>
<p>RÅ Ref 1998:11</p>
<p>RÅ Ref 1998:32</p>
<p>RÅ N 1998:124</p>
<p>RÅ N 1998:167</p>
<p>RÅ Ref 2003:28</p>
<p>RÅ N 2003:11</p>
<p>AD 1983 nr 46</p>
<p>AD 1991 nr 106</p>
<p>Kammarrättens i Stockholm dom 1996-12-05 i mål nr 7611–1996 Kammarrättens i Stockholm dom 1997-08-25 i mål nr 4642–1997</p>
<p>Övrig litteratur</p>
<p>Bergström, Daniel, Den tysta frågan – De statliga bolagens arkiv, Cuppsats Mitthögskolan, Härnösand, 2003</p>
<p>Bull, Thomas, Klargöranden och nya frågetecken kring efterforskningsförbudet i 3 kap. 4 § TF, Juridisk tidskrift 2002-03 s. 128– 139</p>
<p>Gränström, Claes, Lundquist, Lennart, Fredriksson, Kerstin, Arkivlagen – Bakgrund och kommentarer, 2000</p>
<p>Hallgren, Thomas, Fakta och argument om kommunala företag, 1997 Lagstiftningen om offentlighet och sekretess revideras, Lagberedningsavdelningens publikation 6/1999 (Finland)</p>
<p>Landelius, Ann-Charlotte, Insynen i kommunala företag, SvJT 1999 s. 48</p>
<p>Marcusson, Lena, Offentlig förvaltning utanför myndighetsområdet, 1989</p>
<p>Riksdagens revisorers förslag angående statens roll som ägare av bolag, 1997/98:RR9</p>
<p>Stockholmsbörsen, Guide till börsregler 2003/2004</p>
<p>Strömberg, Håkan, ”Allmänt” och ”enskilt” i den offentliga rätten, Förvaltningsrättslig tidskrift 1985 s. 49–63</p>
<p>Vogter, John, Offentlighedsloven med kommentarer, 1998 (Danmark) Öman, Sören, Lindblom, Hans-Olof, Personuppgiftslagen – En kommentar, 2001</p>
<h2>Litteraturförteckning: Sekretess i det internationella samarbetet</h2>
<p>Ds och SOU</p>
<p>Ds Ju 1977:11 Handlingssekretess och tystnadsplikt. Del 1 och 2 Ds 1992:84 Ändringar i sekretesslagen i anledning av EES-avtalet Ds 1993:36 Våra grundlagar och EG</p>
<p>Ds 1993:71 EG och grundlagarna</p>
<p>Ds 1999:56 Ömsesidig rättslig hjälp i brottmål</p>
<p>SOU 1927:2 Utredning med förslag till ändrade bestämmelser rörande allmänna handlingars offentlighet</p>
<p>SOU 1935:5 Förslag till ändrade bestämmelser rörande allmänna handlingars offentlighet</p>
<p>SOU 1966:60 Offentlighet och sekretess SOU 1975:22 Lag om allmänna handlingar</p>
<p>SOU 1975:102 Tystnadsplikt och yttrandefrihet</p>
<p>SOU 1988:58 Utrikesförvaltningens inriktning och organisation SOU 1993:14 EG och våra grundlagar</p>
<p>SOU 1994:49 Utrikessekretessen</p>
<p>SOU 1999:53 Ekonomisk brottslighet och sekretess SOU 2001:3 Offentlighetsprincipen och den nya tekniken</p>
<p>SOU 2002:97 Ordning och reda bland allmänna handlingar SOU 2003:99 Ny sekretesslag. Del 1 och 2</p>
<p>Propositioner och skrivelser</p>
<p>Prop. 1936:140 med förslag till ändrad lydelse av regeringsformen, riksdagsordningen samt tryckfrihetsförordningen</p>
<p>Prop. 1937:107 med förslag till lag om inskränkningar i rätten att utbekomma allmänna handlingar</p>
<p>Prop. 1948:230 med förslag till tryckfrihetsförordning m.m.</p>
<p>Prop. 1973:33 med förslag till ändringar i tryckfrihetsförordningen, m.m.</p>
<p>Prop. 1975/76:160 Nya grundlagsbestämmelser angående allmänna handlingars offentlighet</p>
<p>Prop. 1979/80:2 Förslag till sekretesslag m.m. Del A och B</p>
<p>Prop. 1987/88:41 om sekretesskyddet för vissa myndighetsregister m.m.</p>
<p>Prop. 1989/90:14 om godkännande av Europaråds- och OECDkonventionen om ömsesidig handräckning i skatteärenden, m.m. Prop. 1990/91:42 Insiderhandel</p>
<p>Prop. 1990/91:131 om vissa frågor om internationellt samarbete i brottmål m.m.</p>
<p>Prop. 1991/92:113 Ny börslagstiftning m.m.</p>
<p>Prop. 1991/92:170 Europeiska Ekonomiska Samarbetsområdet, Del 1 Prop. 1992/93:120 om ändring i sekretesslagen (1980:100) med anledning av EES-avtalet</p>
<p>Prop. 1995/96:173 Förstärkt tillsyn över finansiella företag</p>
<p>Prop. 1996/97:23 Sekretess i Insättningsgarantinämndens verksamhet Prop. 1996/97:87 Dublinkonventionen</p>
<p>Prop. 1998/99:144 Regler om företagskoncentration Prop. 1999/2000:61 Internationell rättslig hjälp i brottmål</p>
<p>Prop. 1999/2000:64 Polissamarbete m.m. med anledning av Sveriges anslutning till Schengen</p>
<p>Prop. 1999/2000:94 Moderniserade kapitaltäckningsregler m.m. Prop. 1999/2000:122 Internationellt tullsamarbete</p>
<p>Prop. 2001/02:88 Sveriges samarbete med Internationella brottmålsdomstolen</p>
<p>Prop. 2001/02:167 Ändringar i konkurrenslagen för effektivare kartellbekämpning m.m.</p>
<p>Prop. 2001/02:191 Sekretessfrågor – Ekonomisk brottslighet m.m.</p>
<p>Utskottsbetänkanden</p>
<p>Bet. KU 1979/80:37 Förslag till sekretesslag</p>
<p>Bet. KU 1987/88:22 om sekretesskyddet för vissa myndighetsregister m.m.</p>
<p>Bet. 1989/90:SkU17 Europarådets handräckningskonvention, m.m. Bet. 1990/91:JuU28 Internationellt samarbete i brottmål m.m.</p>
<p>Bet. 1990/91:NU15 Insiderhandel</p>
<p>Bet. 1991/92:NU26 Ny börslagstiftning m.m. Bet. 1992/93:KU11 Ändringar i sekretesslagen</p>
<p>Bet. 1996/97:KU6 Sekretess i Insättningsgarantinämndens verksamhet</p>
<p>Bet. 1996/97:SfU16 Dublinkonventionen</p>
<p>Bet. 1999/2000:JuU17 Polissamarbete m.m. inom Schengen Bet. 1999/2000:JuU19 Internationell rättslig hjälp i brottmål</p>
<p>Bet. 1999/2000:FiU26 Moderniserade kapitaltäckningsregler m.m. Bet. 2000/01:SkU3 En ny tullag</p>
<p>Bet. 2001/02:NU16 Ändringar i konkurrenslagen för effektivare kartellbekämpning m.m.</p>
<p>Bet 2001/02:JuU17 Sveriges samarbete med Internationella brottmålsdomstolen</p>
<p>Rättsfall</p>
<p>RÅ 2000 ref 22</p>
<p>RÅ 1999 ref 36</p>
<p>RÅ 1998 ref 42</p>
<p>RÅ 1994 not 403</p>
<p>RÅ 1994 not 101</p>
<p>RÅ 1993 not 259</p>
<p>RÅ 1988 not 475</p>
<p>RÅ 83 2:57</p>
<p>RÅ 82 2:80</p>
<p>Kammarrättens i Stockholm dom 2004-03-08, mål nr 1355-04</p>
<p>Övrig litteratur</p>
<p>Axberger, Tryckfrihetens gränser, 1984</p>
<p>Bohlin, Offentlighetsprincipen, sjätte upplagan, 2001 Finansinspektionens promemoria, Utbyte av information mellan utländska tillsynsmyndigheter (1998-11-04) Fritz/Hettne/Rundegren, När tar EG-rätten över?, 1996 Gränström/Lundquist/Fredriksson, Arkivlagen – Bakgrund och kommentarer, andra upplagan, 2000</p>
<p>Hellners/Malmqvist, Nya förvaltningslagen, femte upplagan, 1999</p>
<p>Journalistförbundets tidning, Journalistförbundet anklagar regering och riksdag för att montera ned den svenska öppenheten (2003)</p>
<p>Regner/Eliasson/Heuman, Sekretesslagen – En kommentar Riksarkivets rapport, Handlingsoffentlighet utan handlingar? (Seminarium i Stockholm 2003-03-07)</p>
<p>Statskontorets rapport 2000:3, Öppenhet och insyn i myndigheternas EU-arbete</p>
<p>Statsrådsberedningens PM 2000:2, Hur EU-handlingar skall hanteras i Regeringskansliet</p>
<p>Strömberg, Handlingsoffentlighet och sekretess, nionde upplagan, 2003</p>
<p>Utrikesförvaltningens handböcker II, Rättshandbok, 1996</p>
<h2>Justitiedepartementet</h2>
<p>Ett nationellt program om personsäkerhet. [1]</p>
<p>Översyn av personuppgiftslagen. [6] Ledningsrätt. [7]</p>
<p>Tolkförmedling. Kvalitet registrering tillsyn. [15]</p>
<p>Brottsförebyggande kunskapsutveckling. [18]</p>
<p>Egenförsörjning eller bidragsförsörjning? Invandrarna, arbetsmarknaden och välfärdsstaten. [21]</p>
<p>Allmänhetens insyn i partiers och valkandidaters intäkter. [22]</p>
<p>Kunskap för integration. Om makt i skola och utbildning i mångfaldens Sverige. [33]</p>
<p>Nationaldagen – ny helgdag. [45]</p>
<p>Svensk kod för bolagsstyrning. Förslag från Kodgruppen. [46]</p>
<p>Näringslivet och förtroendet. + Bilagedel. [47]</p>
<p>Kategorisering och integration. Om föreställda identiteter i politik, forskning, media, och vardag. [48]</p>
<p>Engagemang, mångfald och integration. Om möjligheter och hinder för politisk jämlikhet. [49]</p>
<p>Ett utvidgat skydd mot könsdiskriminering. [55]</p>
<p>Kvinnors organisering. [59]</p>
<p>En översyn av Brottsoffermyndigheten. [61]</p>
<p>Insyn och sekretess – i statliga företag – i internationellt samarbete. [75]</p>
<h2>Utrikesdepartementet</h2>
<p>Utlandstjänstens villkor. Arbetsvillkor, ersättningssystem och skatteregler för statligt anställda under utlandsstationering. [24]</p>
<p>Flyktingskap och könsrelaterad förföljelse. [31]</p>
<p>Tillsyn för säkra varor och öppna marknader. [57]</p>
<p>Utlänningslagstiftningen i ett domstolsperspektiv. [74]</p>
<h2>Försvarsdepartementet</h2>
<p>Från klassificering till urval. En översyn av Totalförsvarets pliktverk. [5]</p>
<p>Informera om samhällets säkerhet. [25] Informationssäkerhet i Sverige och internationellt – en översikt. [32]</p>
<p>Totalförsvarets forskningsinstitut. En översyn. [41]</p>
<p>Försvarshögskolan. En översyn. [58]</p>
<h2>Socialdepartementet</h2>
<p>Tvång och förändring. Rättssäkerhet, vårdens innehåll och eftervård. + Bilagor. [3]</p>
<p>Patientskadelagen och läkemedelsförsäkringen – en översyn. [12]</p>
<p>Samhällets insatser mot hiv/STI – att möta förändring. [13]</p>
<p>Genetik, integritet och etik. [20] Handikappolitisk samordning – organisation för strategi och genomförande. [54]</p>
<p>Sammanhållen hemvård. [68]</p>
<p>Sexuell exploatering av barn i Sverige. [71]</p>
<h2>Finansdepartementet</h2>
<p>Vem tjänar på att arbeta? Bilaga 14 till Långtidsutredningen 2003/04. [2]</p>
<p>Bilaga 1–2 till Långtidsutredningen 2003/04. [11]</p>
<p>Det ofullständiga pusslet. Behovet av att utveckla den ekonomiska styrningen och samordningen när det gäller länsstyrelserna. [14]</p>
<p>Långtidsutredningen 2003/04. [19] Från verksförordning till myndighetsförordning. [23] Hyressättning av vissa ändamålsbyggnader. [28]</p>
<p>Regional utveckling – utsikter till 2020.</p>
<p>Bilaga 3 till Långtidsutredningen 2003/04. [34]</p>
<p>Reformerade egendomsskatter. [36]</p>
<p>Kan vi räkna med de äldre? Bilaga 5 till Långtidsutredningen 2003/04. [44]</p>
<p>E-tjänster för alla. [56] Skatt på väg. [63]</p>
<p>En statsförvaltning i utveckling och förnyelse. [65]</p>
<p>Egendomsskatter. Reform av arvs- och gåvoskatter. [66]</p>
<p>Marknadsmissbruk. [69] Tid och pengar – dela lika?</p>
<p>Bilaga 13 till Långtidsutredningen 2003/04. [70]</p>
<p>Migration och integration – om framtidens arbetsmarknad. Bilaga 4 till Långtidsutredningen 2003/04. [73]</p>
<h2>Utbildningsdepartementet</h2>
<p>Folkbildning och lärande med ITK-stöd – en antologi om flexibelt lärande i folkhögskolor och studieförbund. [8]</p>
<p>En Ny Doktorsutbildning – kraftsamling för excellens och tillväxt. [27]</p>
<p>Tre vägar till den öppna högskolan. [29] Folkbildning i brytningstid – en utvärdering av studieförbund och folkhögskolor. [30]</p>
<p>Lärare, forskare och läkare – tre kompetenser i en befattning. [42] Skolans ansvar för kränkningar av elever. [50]</p>
<p>Vem får vara med? En belysning av folkbildningens relation till icke deltagarna. [51]</p>
<p>Bevara ljud och rörlig bild. Insamling, migrering – prioritering. [53]</p>
<p>Samspel och integration. Nationell organisation för deltagande i EU:s forsknings- och utvecklingsarbete. [60]</p>
<h2>Jordbruksdepartementet</h2>
<p>Utsädeskontroll i förändring. [72]</p>
<h2>Kulturdepartementet</h2>
<p>Bokpriskommissionens fjärde delrapport. Det skall vara billigt att köpa böcker och tidskrifter IV. [9]</p>
<p>Digital Radio. [16]</p>
<p>Nytt regelverk för marksänd digital-TV. [39]</p>
<h2>Miljödepartementet</h2>
<p>Förnybara fordonsbränslen. Nationellt mål för 2005 och hur tillgängligheten av dessa bränslen kan ökas. [4]</p>
<p>Miljöbalkens sanktionssystem och hänsynsregler. [37]</p>
<p>Alternativ för miljöbalkens prövningsorganisation. [38]</p>
<p>Kortare instanskedja och ökad samordning. Alternativ för plan- och bygglagens prövningsorganisation. [40]</p>
<p>Allmänna vattentjänster. [64]</p>
<p>Kunskapsläget på kärnavfallsområdet 2004. [67]</p>
<h2>Näringsdepartementet</h2>
<p>Rätten till skadestånd enligt konkurrenslagen. [10]</p>
<p>Turistfrämjande för ökad tillväxt. [17]</p>
<p>Arbetstid vid vägtransporter – förslag till ny lag. [26]</p>
<p>Den könsuppdelade arbetsmarknaden. [43] Samhällets behov av betaltjänster. [52] Handla för bättre klimat – handel med</p>
<p>utsläppsrätter 2005–2007, m.m. [62]</p>
