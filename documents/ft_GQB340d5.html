<h1>Bilaga 1</h1>
<h2>Kommittédirektiv</h2>
<p>Förvaltning av statligt ägd skogsmark</p>
<h2>Dir. 2000:60</h2>
<h2>Förvaltning av statligt ägd skogsmark</h2>
<p>Beslut vid regeringssammanträde den 21 september 2000.</p>
<h2>Sammanfattning av uppdraget</h2>
<p>En särskild utredare tillkallas med uppgift att inventera all skogsmark som ägs direkt av staten eller via ett helägt statligt aktiebolag och lägga fram förslag till en mer effektiv förvaltning av statens totala skogsinnehav.</p>
<p>Det övergripande målet skall vara att statens skogar skall förvaltas på ett föredömligt sätt både ur produktions- och miljösynpunkt för att trygga en långsiktigt ekologiskt och produktionsmässigt hållbar utveckling. De affärsmässiga ambitioner som ligger bakom statens skogsinnehav skall kunna fullföljas effektivt. Förvaltningen bör därför präglas av en samlad helhetssyn.</p>
<p>Inriktningen för utredarens arbete skall vara att pröva om ansvaret för förvaltningen av statens skogar kan inordnas i en ny myndighet som får ett samlat helhetsbegrepp på verksamheten i fråga om styrning, policy och ambitionsnivåer, så att staten på allra bästa sätt kan sköta sina skogar ur både miljö- och produktionssynpunkt. Det är viktigt att dessa frågor nu får en allsidig belysning. Utredaren skall därför redovisa flera olika alternativ för den statliga skogsförvaltningen och analysera och redovisa dessa. Utredaren skall bl.a. redovisa för- och nackdelar för effektivitet och måluppfyllelse med de olika alternativen.</p>
<h2>Bakgrund och utgångspunkter för uppdraget</h2>
<p>Staten som skogsägare har gammal hävd i Sverige. I början av 1990talet förvaltade Domänverket ca 3,5 miljoner ha mark för aktivt skogsbruk och ca 6,5 miljoner ha annan mark. I många länder äger staten eller andra delar av den offentliga sektorn betydande arealer skogsmark.</p>
<p>Det finns en rad skäl för att staten äger betydande skogsarealer.</p>
<p>Skälen kan sammanfattas på följande sätt.</p>
<p>• Statligt skogsägande underlättar långsiktig förvaltning av större sammanhängande områden för att t.ex. bevara biologisk mångfald och från natur- och kulturmiljösynpunkt särskilt värdefull skogsmark.</p>
<p>• Statligt skogsägande kan öka konkurrensen om vedråvara vilket bl.a. innebär lättare tillgång för köpsågverk. Virkesmarknaden karakteriseras delvis av att en stor del av verkesfångsten går till integrerad industri. Ett statligt skogsägande ökar antalet säljare på virkesmarknaden.</p>
<p>• Statligt skogsägande ger möjligheter till bättre arrondering av mark och underlättar markbyten med andra ägare vilket bl.a. är viktigt för att tillgodose friluftslivets, natur- och kulturmiljövårdens behov.</p>
<p>• Ett statligt skogsägande ger möjlighet att utveckla nya former för konflikthantering och förvaltning av mark där det råder konflikter i fråga om förvaltningen.</p>
<p>• Skogen är en naturresurs med stora natur- och kulturmiljövärden och en naturtillgång som berör många människor och som i hög grad bör vara tillgänglig för ett rörligt friluftsliv. Ett statligt skogsägande värnar dessa intressen och stärker allmänhetens känsla för skogen med dess natur- och kulturmiljövärden som gemensam tillgång och gemensamt ansvar.</p>
<p>• Statligt skogsbruk bör genom att vara ledande inom såväl natur- och kulturmiljövård som produktion av virke och andra nyttigheter tjäna som ett föredöme för hela skogsnäringen.</p>
<p>• Skogsmark som ingår i nationalpark skall enligt gällande lagstiftning ägas av staten.</p>
<p>• Staten äger skogsmark för speciella ändamål t.ex. genom Sveriges lantbruksuniversitet för långsiktiga vetenskapliga ändamål.</p>
<p>• För viss skogsmark, t.ex. den ovanför odlingsgränsen råder särskilda förutsättningar för bl.a. rennäring samt natur- och kulturmiljövård. Statligt skogsägande ökar möjligheterna att hantera eventuella målkonflikter.</p>
<p>Statens fastighetsverk förvaltar bl.a. huvuddelen av marken ovanför odlingsgränsen och renbetesfjällen i Jämtland. Marken förvaltades ursprungligen av Domänverket och fördes vid bolagiseringen av Domänverket till Statens fastighetsverk och Domän AB. För den mark som fördes till Statens fastighetsverk fick Domän AB ett förvaltningsansvar under fyra år.</p>
<p>Naturvårdsverket har det centrala ansvaret för områdesskyddet enligt miljöbalken i form av nationalparker, naturreservat, naturminnen m.m. Skogsstyrelsen har det centrala ansvaret för biotopskyddsområden i skogsmark. Den praktiska förvaltningen är till stor del delegerad till länsstyrelserna som ansvarar för områdesskyddet. Kommunerna ansvarar dock för det områdesskydd som de förordnat om och skogsvårdsstyrelserna ansvarar i länen för biotopskyddsområden i skogsmark. Syftet med nationalparker är att bevara större sammanhängande områden av en viss landskapstyp. Syftet med naturreservat är att bevara biologiskt mångfald, vårda och bevara värdefulla naturmiljöer eller tillgodose behovet av områden för friluftsliv. Även behovet av att återställa eller nyskapa värdefulla naturmiljöer eller livsmiljöer för hotade och hänsynskrävande arter, kan motivera att mark förklaras som naturreservat.</p>
<p>Riksdagen beslutade hösten 1998 att staten skulle ta över en del av de skogstillgångar som fanns i det delägda AssiDomän AB och föra dem till ett helägt statligt skogsbolag. Vid bilandet av Sveaskog AB framhölls i propositionen (1998/99:1 utg.omr. 24) att det skulle bli lättare att överföra mark för statliga ändamål, t.ex. för naturvårdsändamål. Som positiva effekter av ett separat statligt skogsbolag nämndes i propositionen arrondering av mark som underlättare markbyten på kommersiella villkor med andra markägare, bättre tillgång till vedråvara på en kommersiell och öppen marknad och att köpsågverk kan ha lättare att få tillgång till vedråvara. Vidare sades att det kan bli aktuellt med överföring av mark till Sveaskog AB för att uppnå en renodling av verksamheten i Sveaskog AB respektive Statens fastighetsverk.</p>
<p>Därtill förvaltas skogsmark av ett 20-tal myndigheter och helägda statliga bolag. Som exempel kan nämnas Fortifikationsverket, vissa universitet, Skogsstyrelsen samt s.k. jordfondsfastigheter som förvaltas av Statens jordbruksverk och länsstyrelserna. Vidare äger staten ca 35 % av aktierna i AssiDomän AB. Bolaget äger 2,4 miljoner ha produktiv skogsmark samt skogsindustri.</p>
<p>Den spridda förvaltningen har i stor utsträckning historiska orsaker. Det kan gälla skogsmark som förvärvats av Naturvårdsverket för naturvårdsändamål eller för att användas som bytesmark eller det kan vara mark som förvaltas av vissa myndigheter, där huvudsyftet med förvaltningen tidigare varit ett annat än skogsbruk. Jordfondsfastigheterna skall användas för att bl.a. främja en från allmän synpunkt lämplig utveckling av företag inom skogsbruket och skall avyttras så snart detta ändamål kan tillgodoses. Statens fastighetsverk fick vid bolagiseringen av Domänverket 1992 ansvaret för bl.a. vissa statligt ägda slott och herresäten samt markområdena i fjällkedjan. I dessa innehav ingår vissa områden med kommersiellt brukad skogsmark. Sveaskogs huvuduppgift är att bedriva ett effektivt kommersiellt skogsbruk.</p>
<p>Svenska statens förvaltning av tillgångar kännetecknas idag av affärsmässighet, effektivitet och renodling av verksamheten. Samma krav ska kunna ställas på förvaltning av statens skogsegendom. En inventering och klassificering av markinnehavets olika värden och ett förslag till effektiv förvaltningsorganisation är därför nödvändig.</p>
<p>För att åstadkomma en optimal fördelning mellan insatser för virkesproduktion, miljöintressen och andra värden krävs även en samordnad styrning av hela statens skogsinnehav.</p>
<h2>Uppdraget</h2>
<p>Skogsmark som direkt eller indirekt ägs av staten förvaltas av skilda förvaltare med olika utgångspunkter och mål. Detta har sin historiska grund i de olika intressen som styrt det statliga skogsinnehavet. De nuvarande formerna för den statliga skogsförvaltningen kan inte anses ligga i linje med de grundläggande krav som gäller för statlig tillgångsförvaltning i allmänhet, nämligen affärsmässighet, effektivitet och renodling av verksamheten. De främjar inte heller den helhetssyn som bör prägla en modern och ändamålsenlig skogsförvaltning. Det statliga skogsbruket bör tjäna som ett föredöme för hela skogsnäringen. En särskild utredare skall därför tillsättas med uppgift att inventera all statligt ägd skogsmark och lägga fram förslag till en mer effektiv förvaltning av statens totala skogsinnehav, eventuellt kopplat till en förändring av ägandet.</p>
<p>Det övergripande målet skall vara att statens skogar skall förvaltas på ett föredömligt sätt som tryggar en hållbar utveckling såväl från produktionssom från miljösynpunkt för att trygga en långsiktigt ekologiskt och produktionsmässigt hållbar utveckling. Även de affärsmässiga ambitioner som ligger bakom förvaltningen av statens skogsinnehav skall kunna fullföljas effektivt. Förvaltningen skall därför präglas av en samlad helhetssyn.</p>
<p>Inriktningen för uppdraget skall vara att pröva om ansvaret för förvaltningen av statens skogar kan inordnas i en ny myndighet med en samlad helhetssyn på styrning, policy och ambitionsnivåer, så att staten på allra bästa sätt kan sköta sina skogar ur både miljö- och produktionssynpunkt. Det är viktigt att dessa frågor får en allsidig belysning. Utredaren skall därför redovisa flera alternativ för den statliga skogsförvaltningen och analysera dessa. Utredaren skall bl.a. redovisa för- och nackdelar för effektivitet och måluppfyllelse med de olika alternativen.</p>
<p>Utgångspunkten är ett hållbart skogsbruk i linje med gällande skogspolitik. Det skogsbruk som bedrivs i statens skogar skall bli ledande för utvecklingen mot ett långsiktigt, ekologiskt, ekonomiskt och produktionsmässigt hållbart skogsbruk.</p>
<p>Utredaren skall också inventera och klassificera det totala innehavet och göra en analys av vilka förutsättningar som gäller för respektive markområde. Varje områdes kommersiella värden samt natur- och kulturmiljövärden skall kartläggas. All statligt ägd skogsmark skall ingå i analysen vare sig den ägs direkt eller av ett helägt statligt bolag. Konflikter som är relaterade till samernas rättigheter och rennäringens intressen i markområdena ovanför odlingsgränsen och inom renbetesfjällen i Jämtland analyseras för närvarande i andra utredningar. Uppdraget bör ändå omfatta förvaltningen av denna mark, för att förvaltningen skall kunna bli rationell. Förslag till lösning av de nämnda konflikterna skall dock inte lämnas.</p>
<p>Samordningen skall resultera i en mer effektiv förvaltning av skogsmarken utifrån de olika insatser som krävs för respektive område. Om utredaren föreslår förändringar i innehavaren skall också anges vilka förändringar som kräver riksdagens ställningstagande.</p>
<p>Utredaren skall arbeta i samverkan med de olika förvaltarna av det statliga skogsinnehavet. Vidare skall utredaren i sitt arbete samråda med de myndigheter, intresseorganisationer och företag som utredaren finner lämpligt.</p>
<p>Utredninges uppdrag skall vara slutfört och redovisas till regeringen senast den 1 oktober 2001.</p>
<h2>Redovisning av uppdraget</h2>
<p>Tidpunkten för redovisning av uppdraget har förlängts till den 1 maj 2002.</p>
<h2>Bilaga 2</h2>
<h2>Preface</h2>
<h2>1 INTRODUCTION</h2>
<h2>2 POLAND</h2>
<h2>2.1 Forest Resource Profile</h2>
<h2>2.2 State administration</h2>
<h2>2.2.1 Historical development</h2>
<p>1924-1939 1939-1945</p>
<h2>1946-1989</h2>
<h2>1990-1999</h2>
<h2>2.3 Bureaucratic landscape Ministry of Environment</h2>
<h2>State Forests</h2>
<p>National Parks</p>
<h2>State Forests Objectives</h2>
<h2>State Forest Management</h2>
<h2>Nature Conservation Area</h2>
<h2>2.4.4 Utilisation of forests</h2>
<h2>2.4.5 Importance of employment</h2>
<h2>2.4.7 Conflict management</h2>
<h2>3 FINLAND</h2>
<h2>3.1 Forest Resource Profile</h2>
<h2>3.2 State administration</h2>
<h2>3.2.1 Historical development</h2>
<h2>3.2.2 Bureaucratic landscape Forestry</h2>
<h2>Wild North</h2>
<h2>Laatumaa (Prime Land)</h2>
<h2>Forelia Oy</h2>
<h2>Nature Protection</h2>
<h2>FPS Objectives</h2>
<h2>FPS Management</h2>
<p>G = Education</p>
<h2>Planning</h2>
<h2>3.3.3 Utilisation of forests</h2>
<h2>3.3.4 Importance of employment</h2>
<h2>3.3.6 Conflict management</h2>
<h2>4 SCOTLAND</h2>
<h2>4.1 Forest Resource Profile</h2>
<h2>4.2 State administration</h2>
<h2>4.2.1 Historical development</h2>
<h2>4.2.2 Bureaucratic landscape Forestry Commission</h2>
<h2>Nature Conservation</h2>
<h2>SNH’s staff resources Forestry Commission Objectives</h2>
<p>G = Education</p>
<h2>Planning</h2>
<h2>Nature Conservation Areas</h2>
<h2>4.3.4 Utilisation of forests</h2>
<h2>4.3.5 Importance of employment</h2>
<h2>4.3.7 Conflict management</h2>
<h2>5 FRANCE</h2>
<h2>5.1 Forest Resource Profile</h2>
<h2>5.2 State administration</h2>
<h2>5.2.1 Historical development</h2>
<h2>5.3 Bureaucratic landscape ONF Objectives</h2>
<p>• maintain biodiversity</p>
<h2>ONF Forests</h2>
<p>G = Education</p>
<h2>Nature Conservation</h2>
<h2>5.4.4 Utilisation of forests</h2>
<h2>5.4.5 Conflict management</h2>
<h2>6 AUSTRIA</h2>
<h2>6.1 Forest resource profile</h2>
<h2>6.2 State administration</h2>
<h2>6.2.1 Historical development</h2>
<h2>6.2.2 Bureaucratic landscape Chamber of Agriculture</h2>
<h2>Nature conservation ÖBf AG Objectives</h2>
<p>G = Education</p>
<h2>6.3.3 Utilisation of forests</h2>
<h2>6.3.4 Importance of employment</h2>
<h2>7 COUNTRY COMPARISONS</h2>
<h2>General Information</h2>
<h2>State Forests</h2>
<h2>Protected Areas</h2>
<h2>8 CONCLUSIONS</h2>
<h2>Bilaga 3</h2>
<h2>Skogens alternativa nyttjandeformer Författare:</h2>
<p>Göran Bostedt, (F.D.), Institutionen för Skogsekonomi, SLU Umeå</p>
<p>Lisa Hörnsten, (SkogD), ETOUR, Mitthögskolan i Östersund</p>
<h2>1 Inledning</h2>
<h2>Mattias Boman, Konjunkturinstitutet</h2>
<p>Människan har i alla tider utnyttjat Jordens resurser för att leva ett så gott liv som möjligt. Tillgången på dessa resurser har varierat över tiden. Under 1900-talet har industriländernas befolkning erhållit en allt högre materiell levnadsstandard, i vissa fall till priset av en mer begränsad tillgång eller kvalitet på miljö- och naturresurser. Annorlunda uttryckt skulle man kunna säga att industriländerna har gått från ett tillstånd av relativ knapphet på materiell välfärd och god tillgång på miljö- och naturresurser, till en situation där förhållandena är omkastade.</p>
<p>Sverige har också genomgått denna utveckling på många områden. Skogsresursen utgör ett exempel, där andra nyttjandeformer än virkesproduktion på senare tid har fått större utrymme i samhällsdebatten. Begreppen ”skogsresurs” och ”nyttjandeformer” bör i denna bilaga förstås i ordens allra vidaste mening, det vill säga allt från ren virkesproduktion till bärproduktion, svampproduktion, jakt, lavproduktion, renskötsel, biologisk mångfald, koldioxidassimilation, rekreation, turism med mera.</p>
<p>I sammanhanget kan det också vara värdefullt att erinra sig att den relativa betydelse som tillmäts skogsresursens olika nyttjandeformer förändras över tiden. Chefen för Lantmäteristyrelsen, Ludvig Falkman, skrev i en offentlig rapport vid 1800-talets mitt (Falkman, 1852) …att i Malmöhus, Hallands, Göteborgs och Uppsala (län) skogsbrist redan är för hand; att denna närmar sig med stora steg i Kristianstads, Blekinge och Mariestads län; att skogarna i Södermanlands och Stockholms ännu ungefär motsvara länens egna behov; att stora trakter äro blottade på skog i Kronobergs, Östergötlands, Västerbottens och Norrbottens län; att de återstående skogarna i sistnämnda fyra län, ävensom i Dalsland och Gotlands, Värmlands samt Jämtlands län äro starkt medtagna, ehuru ännu motsvarande länens egna behov och medgivande avsättning till andra orter; att brist på grov timmerskog börjar förmärkas i Kalmar, Jönköpings och Västernorrlands län, i vilka, liksom i Älvsborgs, Västmanlands och Närkes, fastän skoglösa orter däri finnas, tillgångarna eljest äro goda, och att endast Stora Kopparbergs samt Gävleborgs län äro så rika på skog samt fattiga på invånare eller verk och inrättningar, vilkas drift fordra starkt anlitande av skogen, att denna ännu i en lång rad av år kan äga bestånd, utan behov av en förbättrad skogshushållning. Som en följd härav vågar jag tro, att därest ej denna hushållning införes mycket allmännare än hittills allt för otillräckligt skett, fäderneslandet, i sin helhet taget, kommer att lida av skogsbrist.</p>
<p>Statistiskt säkerställda skattningar av virkesförrådet saknades vid denna tid. Mattsson & Stridsbergs (1981, s. 216) analys av befintliga uppgifter antyder att skogstillståndet kanske inte var fullt så katastrofalt som det tidigare citatet vill låta påskina.</p>
<p>Vid mitten av 1800-talet var 90 procent av rikets invånare bosatta på landsbygden (SCB, 1914). Bergsbruk och en växande befolkning var några faktorer som påverkade virkestillgångarna. I allmänhetens ögon var nog knappast skogen någon resurs att vårda, utan snarare ett hinder för den agrara näringen. Vissa, inte minst hovjägmästaren Israel Adolf Ström, betonade ändå behovet av en organiserad skogshushållning i Sverige. Av detta följde bland annat inrättandet av en jägmästarutbildning 1828, tillkomsten av Skogsstyrelsen 1859 samt en skogsvårdslag med tydliga återväxtkrav 1903 (Hamilton, 1978; Nilsson, von Hofsten & Embertsén, 1990). Resultatet av dessa och liknande insatser ser vi idag. När Falkman skrev sin rapport 1852 låg bruttoavverkningen i Sverige på cirka 26 miljoner kubikmeter per år medan motsvarande siffra i dag är omkring 73 miljoner kubikmeter. Virkesförrådet har ökat med ungefär 70 procent sedan systematiska inventeringar började genomföras på 1920-talet (Skogsstyrelsen, 2001).</p>
<p>Under lång tid har avverkningsnivån underskridit skogarnas tillväxt. På virkesförrådsskalan har vi alltså gått från en situation med ”skogsbrist” till en situation där skog finns i riklig mängd. I efterhand går det alltid att diskutera huruvida en vald politik egentligen varit den bästa för landet. Under alla omständigheter kan man skönja en framsynthet bakom skogshushållningens utveckling sedan 1800-talets mitt. Man insåg tidigt skogsresursens betydelse, trots att virkesförbrukningen för industriell användning var tämligen liten inledningsvis (Mattsson, 1981, s. 12).</p>
<p>Idag är situationen annorlunda på många sätt, exempelvis bor 80 procent av befolkningen i tätorter (SCB, 1996). Skogsnäringen och den därtill kopplade virkesproduktionen är fortfarande av stor betydelse för landets ekonomi. Samtidigt gör sig en mängd andra nyttjandeformer av skogen gällande i ökande grad. Skogspolitikens jämställande av produktionsmål och miljömål är en återspegling av detta (Skogsstyrelsen, 1994).</p>
<p>Data sammanställs och analyser görs kring de alternativa nyttjandeformerna av flera olika myndigheter och organisationer, bland annat SLU, Skogsstyrelsen, Svenska Jägareförbundet, Naturvårdsverket, SCB och Konjunkturinstitutet. Kunskapen om de ekologiska och ekonomiska interaktionerna mellan skogens olika funktioner och med samhället i stort har därför vuxit på senare år.</p>
<p>I den samhällsekonomiska forskningen har man studerat skogsresursen som producent av varor och tjänster, vilka bara delvis och ibland inte alls är prissatta på marknaden. Beroende på metodval och avgränsningar kommer forskarna ofta fram till olika resultat. Forskningen visar ändå att rekreation, turism, bär- och svampplockning, jakt, lavproduktion, biologisk mångfald med mera är betydelsefulla för samhället i stort. Kriström & Skånberg (2001) redovisar exempelvis en preliminär uppskattning av olika skogliga nyttjandeformers samhällsekonomiska betydelse. Resultaten sammanfattas i tabell 1. (Miljoner Euro i 1999/2000 års penningvärde,1 Euro=SEK 8.50.)</p>
<p>Källa:  Kriström & Skånberg (2001). * Bär, svamp, viltkött och lav. ** Promenera/åka skidor, löpa/jogga, studera växter och djur, plocka bär och svamp, vandra, jaga m.m. *** Virkesförrådets förändring värderad med koldioxidskatten. **** Bär, svamp och lav. ***** Försurning.</p>
<p>Siffrorna i tabell 1 bör tolkas med viss försiktighet, eftersom den underliggande forskningen fortfarande är under utveckling. Man kan ändå sluta sig till att många nyttjandeformer är av icke försumbar betydelse för samhället. Rekreationsvärdet är exempelvis enligt denna kalkyl i samma storleksordning som virkesproduktionen. Kunskap om de alternativa nyttjandeformerna och deras betydelse är därför potentiellt viktig för att kunna fatta goda beslut om hanteringen av skogsresursen.</p>
<p>Rimligen bör den framtida förvaltningen av skogsresursen omfatta alla nyttjandeformer på ett adekvat sätt. Precis som på 1850-talet krävs det också i dag stor framsynthet hos beslutsfattare och myndigheter för att lyckas väl med denna uppgift. Möjligen har uppgiften blivit mer delikat på grund av den omfattande avvägningsproblematik som framskymtar i tabell 1.</p>
<p>Syftet med denna bilaga är att belysa betydelsen av skogens alternativa nyttjandeformer genom att redogöra för ett urval aktuella forskningsresultat, även om vi inte kan täcka in alla delposter som redovisas i tabell 1. Dessa resultat presenteras i avsnitt 2-6. En avslutande diskussion kring alternativa nyttjandeformer och mångbruk ges i avsnitt 7.</p>
<h2>2 Skog för rekreation Lisa Hörnsten, ETOUR, och Mattias Boman, Konjunkturinstitutet</h2>
<p>Skogen utgör en resurs för rekreation, både för allmänhetens friluftsliv och som förutsättning och bas för turistiskt företagande. Friluftsliv i de nordiska länderna är enkelt, okomplicerat och utförs av en stor majoritet av befolkningen. Sedan 1960-talet har de vanligaste fritidssysslorna bland svenskarna varit kopplade till naturen, såsom promenader, bär och svampplockning, cykelutflykter, jakt, fiske och annat friluftsliv. Detta har bekräftats vid upprepade intervjuundersökningar.</p>
<p>Under sommarhalvåret är det framför allt bad och promenader i skogen man ägnar sig åt, medan vinteraktiviteterna domineras av promenader och skidåkning (SCB, 1993; SCB, 1997; SOU, 1964). Cirka 80 procent anger att de vistas i skogen någon gång om året, en siffra som varit relativt konstant under en 25-årsperiod.</p>
<p>Andelen personer som säger sig besöka skogen ”någon gång i veckan eller mer” har ökat, från 25 procent av de tillfrågade 1976 till 32 procent 1991/92. Intresset för att ströva i skog och mark har varit konstant lågt för yngre personer mellan 16 och 24 år. I åldersintervallet 45-74 år är såväl män som kvinnor mycket friluftsaktiva, i synnerhet gäller det åldersgruppen 65-74 år (SCB, 2000). Intresset för friluftsaktiviteter växer dessutom inom denna grupp.</p>
<p>Svenskarnas motiv för att besöka naturen har studerats av Nils Uddenberg m. fl. (Uddenberg, 1995) med hjälp av djupintervjuer och en omfattande enkätundersökning. Resultaten visar att en majoritet känner en personlig längtan efter naturupplevelser. Medan drygt 60 procent vill ut i naturen för att motionera och hålla kroppen i trim, upplever 94 procent att de blir avspända och harmoniska av att vistas där. Ett besök i naturen upplevs alltså som givande för själen, något som drygt 70 procent uttrycker som att de under vistelsen känner kontakt med tillvarons sammanhang.</p>
<p>Det finns experimentella belägg för att kontakt med naturen har positiv inverkan på den mänskliga organismen. Man återhämtar sig bland annat snabbare mentalt i naturmiljöer än i inomhus- eller stadsmiljöer (Ulrich m.fl., 1991). Dagisbarn som leker i naturmiljöer har färre sjukdagar, bättre fysik och färre konflikter med varandra än barn som leker på vanliga lekplatser (Grahn, 1997).</p>
<p>Skogen används som rekreationsmiljö på flera olika sätt: som strövområde nära bostaden, som utflyktsmål för turister och mer långväga besökare och inte minst som en visuell del i landskapet. För utövare av olika skogsrelaterade aktiviteter som jakt, fiske, orientering och vandringar är det ofta själva vistelsen i skogsmiljön som värderas högst. Samtidigt medför den rika tillgången på skogsmark i förhållande till folkmängden, liksom en väl etablerad allemansrätt, att tillgång till skogen betraktas som en självklarhet för många.</p>
<p>De flesta besöken görs i skogar som ligger i eller i anslutning till tätorter. Cirka 55 procent av alla skogsbesök uppskattas ske i sådana tätortsnära skogar (Kardell, 1985). Om besöken ska vara täta bör skogen ligga inom promenadavstånd. Ju längre avståndet är mellan bostaden och den närmaste rekreationsskogen, desto färre besök görs (Hörnsten & Fredman, 2000; Hörnsten, 2000). Besöksfrekvensen i de områden som primärt används för rekreation, vilket inbegriper både tätortsnära skogar och andra rekreationsområden, uppskattas vara 250 gånger högre jämfört med ”vanlig” skog. Sammantaget utgör sådana rekreationsskogar runt 1 procent av all skogsmark i Sverige (Skogsstyrelsen, 1991).</p>
<p>Människor uppskattar skogsmiljön utifrån dess olika egenskaper (Hultman, 1983a; Kardell, 1988; Savolainen & Kellomäki, 1983). Skogsbruket har betydelse för denna uppskattning genom inverkan på skogsmiljöns egenskaper. Upplevelsen av ett skogsbesök kan delas upp på ett flertal sätt.</p>
<p>• erhålla en högre miljökvalitet,</p>
<p>• bibehålla nuvarande nivå, eller</p>
<p>• att förhindra miljöförsämringar.</p>
<p>Allmänheten utgörs i tabell 2 av ett slumpmässigt urval västerbottningar i åldrarna 17-74 år. Turister är kunder till turistföretagare (sportfiske-, jakt-, upplevelseturism med mera) i respektive område.</p>
<p>Återstoden av tabellen har en snävare avgränsning då den återspeglar preferenserna hos olika grupper av turister, dvs. inte någon genomsnittlig medborgare. Samtidigt är avgränsningen vidare i den meningen att man i dessa studier har betraktat skogsnaturen som en del i en totalupplevelse, som också innefattar andra naturtyper och annan form av konsumtion.</p>
<p>Studierna i Arjeplog, Harasjömåla och Risebo fångar in hela besöket i respektive område. Skogsnaturens relativa betydelse varierar här mellan 14 procent och 19 procent. Upplevelsen av annan natur utgör mellan 10 procent och 53 procent av den totala upplevelsen. ”Övrig konsumtion” i form av boende, service med mera uppgår till 30–70 procent av upplevelsen. Skillnaderna mellan de olika områdena påverkas av geografisk belägenhet och naturgivna förutsättningar.</p>
<p>Ur turistföretagarens synvinkel är det huvudsakligen möjligt att påverka ”övrig konsumtion”. Skillnaderna i procentsatser kan möjligtvis indikera att man kan göra en hel del med ”övrig konsumtion” för att styra totalupplevelsen av ett turistbesök i ett givet område. a Slumpmässigt urval av västerbottningar i åldrarna  17–74 år. * Mattsson & Li, 1993. ** Bostedt & Mattsson, 1995; Mattsson  m.fl. , 1995. *** Boman  m.fl. , 2001.</p>
<p>Bland de kvaliteter som rekreationsskogen bör ha värderas tystnad ofta högt. Tolkningen av detta blir emellertid ganska komplex eftersom olika individer lägger olika betydelser i begreppet (Fredman, 1997).</p>
<p>I slutet av 1970-talet gjordes en omfattande studie över allmänhetens bedömning av skogsmiljöers lämplighet för friluftsliv (Hultman, 1983a). Slutsatsen blev följande: ”Man föredrar skogsmiljöer som innehåller äldre träd och som är relativt glesa, gärna med inslag av luckor och gläntor. Lövbestånd bedöms ofta mer positivt än motsvarande barrbestånd. En god framkomlighet är viktig för att miljön ska anses lämplig för friluftsliv. Den skall därför vara fri från ris, grenar och vindfällda träd. Om en stig eller stickväg går genom beståndet medför detta en relativt sett hög bedömning”.</p>
<p>En studie av skogslandskapets rekreationsvärde i Västerbotten visar att högsta värdet erhålls då andelen gran är 30 procent, andelen tall 43 procent och resterande del utgörs av lövträd (Mattsson & Li, 1994). Mindre uppskattade skogstyper som kalhyggen och ungskogar kan ha en positiv effekt och bidra till variationen då de uppträder i begränsad omfattning (Axelsson-Lindgren, 1990).</p>
<p>Däremot är den typiska urskogen, med gott om döda träd och snårig terräng, inte speciellt attraktiv i dessa sammanhang, även om andelen som uppskattar den sortens miljö har ökat de senaste 20 åren (Lindhagen & Hörnsten, 2000). Blädningsskog är ett exempel på ”urskogsliknande” skogslandskap (ojämn ålders-, höjd- och diameterfördelning), som åsätts ett relativt lågt värde i Mattsson & Lis (1994) rekreationsstudie. Stigar upplevs i regel positivt och en klar majoritet av alla skogsbesökare håller sig också till dem (Kardell, 1998).</p>
<p>I Mattsson & Lis (1993, se tabell 2) studie uppgav den genomsnittlige respondenten en årlig betalningsvilja motsvarande 6 720 kr (2000 års penningvärde) för möjligheten att fortsätta att nyttja och uppleva skogarna i Västerbotten för rekreation på det sätt som man normalt gör. För det genomsnittliga turistbesöket i Arjeplog, Harasjömåla, Västerbottens inland/fjäll samt Risebo (se tabell 2) var betalningsviljan för ”skogsdelen” i besöket 469, 430, 1 170, samt 1 131 kr (2000 års penningvärde) .</p>
<p>Även om skogsnaturen ofta är given ur turistföretagarens synvinkel är den i högsta grad påverkbar ur skogsbrukets synvinkel. Följaktligen är det av intresse att utröna hur rekreationsupplevelsen påverkas av olika skogslandskap.</p>
<p>Mattsson & Li (1994) konstaterar att allmänhetens rekreation i Västerbottens skogar påverkas positivt av:</p>
<p>• Färre kalhyggen med efterföljande plantering, till förmån för naturlig föryngring med fröträd, skärmar och dylikt.</p>
<p>• En mindre granandel och en större lövträdsandel.</p>
<p>• Större andel lövträd.</p>
<p>• Mindre storlek på kalhyggen, även om de hade varit fler.</p>
<p>• Ökad tillgänglighet genom fler vägar etc.</p>
<p>Turisterna i Harasjömåla respektive Risebo ansåg att upplevelsen av skogsnaturen skulle påverkas positivt av (Bostedt & Mattsson, 1991; Bostedt & Mattsson, 1995):</p>
<p>• Glesare bestånd.</p>
<p>• Större andel lövträd.</p>
<p>• Mindre storlek på kalhyggen, även om de hade varit fler.</p>
<p>Några gemensamma drag i studierna är tydliga, även om det är vanskligt att dra generella slutsatser. Kalhyggen upplevs inte som särskilt positiva och de uppfattas dessutom ofta som för stora. Lövträd tycks också vara något av en bristvara ur turist- och rekreationssynpunkt. Ett ”urskogsliknande” skogslandskap tillhör inte heller de högst värderade ur ren rekreationssynpunkt.</p>
<p>I en analys baserad på Mattsson & Li (1994) visar Holgén, Mattsson & Li (2000) att rekreationsvärdet av ett givet skogslandskap varierar i olika faser av omloppstiden. Genom skogsskötselåtgärder är det i viss mån möjligt att allokera en större del av omloppstiden till de faser som är mest attraktiva för rekreation. Exempelvis kan man i högre grad låta trädgenerationerna ”överlappa” varandra, genom att tilllämpa olika typer av beståndsföryngring och på så sätt begränsa hyggesfasen.</p>
<p>Sammanfattningsvis är det viktigt att poängtera att alla typer av skogsskötselsystem, från trakthyggesbruk till beståndsföryngring, är betydelsefulla för rekreationen. Tillämpningen av dessa system i tid och rum bör dock förändras om man vill öka skogsresursens rekreationsvärde (Mattsson, Li & Lundqvist, 1995). De redovisade studierna identifierar vissa faktorer som då är betydelsefulla att beakta.</p>
<h2>3 Bär och svamp Lisa Hörnsten, ETOUR</h2>
<p>Det finns många bär- och svamparter som människan kan nyttja till föda, men historiskt har svamp mötts med skepsis och av bären är det få sorter som använts som livsmedel i större utsträckning (Pettersson, 2001). Lingon har dock använts av allmogen över större delen av landet, medan hjortron framför allt plockats i norrlandslänen. Att plocka blåbär för att sylta och safta hör däremot i huvudsak 1900-talet till. Idag plockas blåbär och lingon för husbehov och avsalu. Detsamma gäller mindre mängder hjortron och vilda hallon.</p>
<p>Produktionen av bär (blåbär, hallon, lingon, och nypon) fluktuerar relativt mycket år från år. Enligt en studie på en fastighet i Sörmland (Kardell, 1993) går detta inte att förklara med klimatdata. Under slutet av 1970-talet inventerades bärproduktionen i samband med riksskogstaxeringen. Slutsatserna blev att den årliga tillgången på blåbär och lingon varierar mellan 350-450 miljoner kilo, varav 75–80 procent var möjliga att ta tillvara (Skogsstyrelsen, 1997). * Eriksson et al., 1979. ** Kardell & Carlsson 1982. **** De mest attraktiva arterna kantarell, stensopp och smörsopp utgjorde 1,5 kg/ha.</p>
<p>Hultman (1983b) beskriver att den enskilde plockar bär och svamp för att dryga ut hushållskassan och för att få fina smakupplevelser. Själva plockandet ger tillfälle till samvaro med vänner och familj, något som en mycket stor grupp i en enkätundersökning angav som sitt främsta skäl till att idka friluftsliv. Hultman föreslår därför att bär- och svampplockning ska ses som ett viktigt inslag i friskvården.</p>
<p>Hultman (1983b) uppskattade vid slutet av 1970-talet att hushållen för eget bruk tog tillvara 5 procent av blåbären och 11 procent av lingonen, sett över hela landet. I södra Sverige togs en högre andel tillvara med 13 procent av blåbären och drygt 25 procent av lingonen. Drygt 50 procent av den vuxna befolkningen uppgav att de plockade bär 1977. Andelen bärplockare ökade norrut.</p>
<p>Tjugo år senare konstaterade Lindhagen & Hörnsten (2000) att bärplockningen för det egna hushållet drastiskt minskat både avseende andelen som plockar bär och volymerna som plockas per person. Exempelvis minskade andelen som plockade både blåbär och lingon i åldersgruppen 35-44 år från 35 procent 1977 till 6 procent 1997.</p>
<p>Svampplockningen uppskattades vid slutet av 1970-talet uppgå till 3 procent av den totala svampproduktionen (Hultman, 1983b). En tredjedel av den vuxna befolkningen plockade svamp, enligt Hultman. Högst deltagande fanns i Svealand och lägst i Norrland. Andelen som plockar svamp har inte förändrats de senaste tjugo åren (Lindhagen & Hörnsten, 2000).</p>
<p>Kommersiell plockning av bär redovisas inte i officiell statistik i Sverige, men i en beskrivning av branschen (Jonsson & Uddstål, manuskript) skattas kvantiteten insamlade bär för kommersiell användning till 13 790 ton år 2000. Enligt Salo (1995), som jämför med de plockade mängderna i Finland, finns det en potential att öka uttaget av bär och svamp från de svenska skogarna.</p>
<p>Jonsson och Uddstål redovisar att bär och svamp idag genererar inkomster till plockare, uppköpare samt till förädlingsindustrin. Avnämare för de svenska skogsbären finns i huvudsak inom livsmedelsindustrin och inom den ökande hälsoproduktindustrin. Bär och svamp skulle i större utsträckning kunna bli extrainkomst för personer bosatta i skogsbygderna om fler svenskar var beredda att plocka vilda bär för försäljning.</p>
<p>De flesta personer som plockar vilda bär för försäljning i Sverige är bosatta utomlands. Enligt en uppgiftslämnare till Jonsson och Uddstål skulle fördelningen motsvara ca 20 procent svenska och 80 procent utländska plockare. Enligt samma uppgiftslämnare skulle de svenska plockarna stå för endast ca 5–10 procent av den kommersiella bärskörden.</p>
<p>I Jonsson och Uddstål skattas de utländska bärplockarnas bidrag till turismen i Västerbotten till 125 kr per person och dygn, vilket kan jämföras med att en svensk under ett fricampingdygn, dvs. gratis boende i tält eller husvagn, beräknas spendera 180 kr per dygn. Med detta antagande spenderade plockarna i Västerbottens län drygt 12 miljoner kronor under bärsäsongen 2000.</p>
<p>Bärproduktionen kan stimuleras genom olika skötselåtgärder och tanken att odla bär i kommersiellt syfte ter sig inte helt främmande för Kardell och Carlsson (1982). Bär och svamp är en gemensam nytta som inte exklusivt tillfaller markägaren, men det är tänkbart att allmänhetens bärplockning kan begränsas på mark där särskilda åtgärder gjorts för att öka bärproduktionen, eftersom allmän plockning då skulle störa pågående markanvändning.</p>
<p>Bärproduktionens värde motsvarade 1 procent av virkesproduktionens värde vid en beräkning på en fastighet i Sörmland (Kardell & Carlsson, 1982). I Finland har värdet av bär och matsvamp motsvarat 3–4 procent av virkesproduktionens värde under några decennier (Salo, 1995; Saastamoinen, 1983).</p>
<h2>4 Jakt</h2>
<h2>Mattias Boman, Konjunkturinstitutet, och Lisa Hörnsten, ETOUR</h2>
<p>Jakten har lång tradition i Sverige. Från att tidigare ha bidragit till försörjningen hos stora delar av landets befolkning har den under modern tid övergått till en utpräglad fritidssysselsättning. För jägaren har vilt ett värde som kan sägas bestå av köttets värde samt värdet av själva jaktupplevelsen, ett rekreationsvärde. Viltet är också en viktig del av naturmiljön och har ett värde för upplevelserna vid annan rekreation.</p>
<p>Samtidigt orsakar viltet skador i skogs- och jordbruket, liksom vid trafikolyckor (Mattsson, 1990). Viltets ekonomiska och rekreativa värde har ökat i betydelse, vilket bland annat märks i ökade arrendepriser (Bogelius, m.fl., 1996). Att se viltet som en del av markutnyttjandet har därmed blivit vanligare förekommande.</p>
<p>Sverige är, efter Norge, det land i Europa som har flest jägare i förhållande till folkmängden (Ahlström, 2000). Från samhällets sida har man gett uttryck för att vilja behålla denna tradition, bland annat genom att öka antalet jakttillfällen. Jakt bedrivs framför allt av äldre och medelålders män. Andelen kvinnor utgör endast 5 procent (Bogelius m.fl., 1996).</p>
<p>Den genomsnittlige jägaren jagar 20 dagar per år (Mattsson, 1990). Antalet som löser statligt jaktkort har under en 10-årsperiod varit relativt konstant, på en nivå runt 300 000. Förutom statligt jaktkort måste en jägare också ha jägarexamen samt tillgång till jaktmark och vapenlicens. Detta gör jakten till en förhållandevis reglerad verksamhet där den aktiva måste satsa såväl ekonomiska resurser som mycket tid på sitt intresse.</p>
<p>Jansson (1993) beskriver att den geografiska spridningen av jägare uppvisar två tendenser. I Norrland och på Småländska höglandet är en hög andel av befolkningen jägare. I början av 1980-talet bodde 35 procent av de svenska jägarna i norrlandslänen, trots att dessa län bara har 10 procent av landets befolkning. Detta stämmer väl med att jakten varit en traditionell försörjningskälla på landsbygden. Det största antalet jägare i absoluta tal finns dock i storstäderna.</p>
<p>Nya kategorier har blivit jägare, t.ex. stadsbor för vilka jakten blivit ett sätt att umgås (Lavsund, 2001). Attitydundersökningar visar att tre fjärdedelar av svenska folket har en positiv eller accepterande attityd till jakt i allmänhet. Endast 10 procent ställer sig negativa (Lavsund, 2001). Enligt Fredman (1997) jagar många idag på jaktmarker belägna på annan ort än bostaden. De län som har flest antal statliga jaktkortslösare var för säsongen 1995/96: Norrbotten, Västerbotten, Skåne, Dalarna samt Stockholm. Jaktutbytet av några vanliga viltslag redovisas i figur 1 för den senaste fyrtioårsperioden.</p>
<p>Källa: Skogsstyrelsen (2001).</p>
<p>Mattsson (1990) vände sig 1987 med en enkätundersökning (contingent valuation) till 2 500 jägare som dragits slumpmässigt ur jaktkortsregistret. 1 680 (67 procent) användbara svar erhölls. En mängd frågor ställdes rörande jakten, om jägarna samt om värden och kostnader av jakten. Enkätundersökningen visade att huvudmotiven för att jaga är rekreation och kött.</p>
<p>I enkäten tillfrågades jägarna om sin maximala betalningsvilja för att fortsätta jaga på samma sätt som föregående säsong. Genom att multiplicera den genomsnittliga betalningsviljan i södra respektive norra Sverige med det totala antalet jägare i respektive landsdel erhölls det totala (brutto) jaktvärdet. Dessa svar delades sedan upp i en kött- och en rekreationsvärdekomponent. Resultaten framgår av tabell 4. (Miljoner kronor i 2000 års penningvärde . Procentandelar av totalt jaktvärde i respektive landsdel anges inom parentes.)</p>
<p>Källa: Mattsson (1990) * Götaland och Svealand. ** Norrland.</p>
<p>Jaktens totala värde uppgår enligt tabell 4 till 2 293 miljoner kronor (2000 års penningvärde). Huvudkomponenten utgörs av rekreation. Älgjakten står för cirka 60 procent ((969+424)/ (1662+631)) av det totala jaktvärdet i landet. Cirka 70 procent (1662/ (1662+631)) av det totala jaktvärdet härrör från södra Sverige. Skillnaderna mellan landsändarna beror helt enkelt på att det finns fler jägare och mer vilt i södra Sverige. Älgjakten är relativt mer betydelsefull för jägarna i norra Sverige än i södra. Tabell 5 visar en annan uppdelning av det totala (brutto) jaktvärdet – på jaktkostnader respektive konsumentöverskott.</p>
<p>Kostnaderna utgörs av arrenden, fällavgifter, resekostnader, utrustning m.m., som respondenterna själva fick uppskatta i enkäten. Konsumentöverskottet utgör (något förenklat) ”nettovärdet” av jakten när jaktkostnaderna dragits bort från det totala (brutto) jaktvärdet.</p>
<p>Jaktkostnaderna för allt vilt utgör omkring 40 procent ((665+304)/ (1662+631)) av det totala jaktvärdet. Två tredjedelar ((437+226)/ (665+304)) av alla jaktkostnader hänför sig till älgjakten, men älgjakten står också för mer än hälften ((532+198)/ (997+327)) av det totala konsumentöverskottet av all jakt. Södra Sverige står för tre fjärdedelar av det totala konsumentöverskottet för all jakt i landet (997/ (997+327)).</p>
<p>Mattsson (1990) visar vidare att det finns potentiella omfördelningsvinster att göra i jakten. Exempelvis skulle många älgjägare vilja dra ner på älgjakten till förmån för att jaga annat vilt, samtidigt som det finns många jägare som inte kan komma in i ett älgjaktslag. Möjligen påverkas dessa slutsatser av att jaktutbytets fördelning ser något annorlunda ut idag än vid tidpunkten för Mattsson studie (se figur 1). Exempelvis har antalet fällda älgar sjunkit, samtidigt som man fäller fler rådjur idag.</p>
<h2>5 Rennäring, lavproduktion och skogsbruk Göran Bostedt, Institutionen för skogsekonomi, SLU</h2>
<p>Renen (Rangifer tarandus tarandus) har varit domesticerad av samerna så långt tillbaka i tiden som finns beskrivet i skriftliga källor, dvs. från ca. 880 e.Kr. (se vidare SCB, 1999). Renskötseln är en verksamhet som i Sverige är förbehållen samerna och den samiska kulturen är intimt sammankopplad med renskötseln. Även om renskötseln numera är en näring som ofta använder modern teknik, såsom snöskotrar och helikoptrar, har grunderna varit desamma över århundraden.</p>
<p>Med några undantag, följer renarna den årliga cykel som, något förenklat, innebär att barmarksperioden tillbringas i fjällregionen och vinterbetesperioden tillbringas i skogsregionen, närmare kusten. Det innebär att ungefär 75 procent av skogsmarksarealen i de tre nordligaste länen används som vinterbetesmark för den svenska rennäringen (Eriksson, Sandewall & Wilhelmsson, 1987). Den huvudsakliga födan för renarna under denna period är mark- och trädlavar, vilket gör skogsnaturen i Norrland, i dess roll som lavproducent, till en hörnsten i rennäringen.</p>
<h2>5.1 Lavproduktion</h2>
<p>Skogsbruk förekommer i hela skogsmarksregionen, ända fram till fjällbjörksgränsen. Konflikter mellan skogsbruk och rennäring gäller därför främst renskötselns vinterbetesmarker och tillgången till lavbete där. Renarnas tillgång till lav försämras av den hårt packade snön på hyggen och i ungskog. Marklaven minskar dessutom vid markberedning. Tillgången till trädlav upphör direkt vid slutavverkning, eftersom trädlav främst växer på skog äldre än 80 år.</p>
<p>Hultkrantz (1991), och senare Eliasson (1996), använde sig av alternativkostnadsmetoden för att beräkna värdet av lavproduktionen på renarnas vinterbetesmark. Denna metod bygger på principen att kostnaden för en resurs som lav är densamma som kostnaden för att utnyttja det näst bästa alternativet – i detta fall kostnaden för att stödutfodra alla renar i Sverige hela vintern. Detta värde på renlaven har därefter ingått i de skogsräkenskaper som beräknats av Hultkrantz (1991) respektive Eliasson (1996), se tabell nedan. *Pris omräknat till 1991 års priser enligt konsumentprisindex. Källa:  Eliasson (1996).</p>
<p>För praktiskt beslutsfattande är det emellertid av begränsat värde att känna det totala värdet av landets lavproduktion, helt enkelt därför att det inte är sannolikt att allt naturligt renbete i Sverige skulle försvinna. Att beräkna hur renbetet beror av marginella förändringar i sättet att sköta skogen har större praktiskt värde än att beräkna den totala lavproduktionen i landet. Dock är detta en betydligt mer komplicerad fråga. Det beror bland annat på att mängden lav i skogen inte enbart är ett resultat av skogsbruket. Lavproduktionen beror även på många andra faktorer, t.ex. av antalet renar och betestrycket samt olika miljöfaktorer.</p>
<p>En samhällsekonomisk analys av skogsbrukets marginella påverkan på renskötseln kan utgå från en analys av historiska data med hjälp av statistiska metoder för att bena ut orsak och verkan. En sådan analys skulle kräva information på samebynivå på såväl renhjordens storlek över tiden, lavbiomassa samt skogliga variabler i form av avverkningsnivå och skogens åldersfördelning. Sådan information finns inte tillgänglig i dag.</p>
<p>Vissa slutsatser kan dock dras utifrån tillgängliga historiska data. Figur 1 visar att andelen skog äldre än 80 år minskat kontinuerligt i de tre län där renar vintertid vistas i skogen. Redovisningen i figuren gäller på alla marker. Det är således endast på en mindre del av denna areal som marklav förekommer och det är inte heller all denna mark som används för vinterbete. Slutsatsen av figur 1 är emellertid att andelen trädlavsbärande skog minskat drastiskt de senaste decennierna och därmed har också underlaget för renarnas vinterbete minskat.</p>
<p>Ett alternativ till att analysera historiska data, är att bygga en modell över det sammanflätade biologiska och ekonomiska system som skogsbruk och rennäring i Norrlands inland utgör. För att åstadkomma detta behövs först och främst en biologisk modell av kedjan skogsbruk – lavtillgång – produktion av renkött. Figur 2 visar en schematisk bild av samspelet mellan renskötsel och skogsbruk. Figuren är endast en schematisk beskrivning, exempelvis skall ”avverkning” ses som en samlande term för de åtgärder som genomförs inom ramen för ett modernt trakthyggesskogsbruk.</p>
<p>I en analys som bygger på ovanstående schematiska beskrivning har två ekonomisk-biologiska planeringsmodeller fogats samman, vilket redovisas i en uppsats av Bostedt, Parks & Boman (2001). Syftet är att skapa verktyg för att beskriva förhållandet mellan rennäringen och skogsbruket som gör det möjligt att analysera effekterna av olika samhällsekonomiska åtgärder. Den ena modellen är det skogsekonomiska planeringsprogrammet Plan 33 (Ekvall, 2001), och den andra är en norsk/svensk modell av lav- och rentillväxten (Moxnes et al., 1998).</p>
<p>Den sammanfogade planeringsmodellen utgår från skogstillståndet i kommunerna Sorsele, Storuman och Vilhelmina, vad avser faktorer som andelar av olika trädslag, åldrar, markvegetation, osv. Skogen på lavrik mark har därefter ”behandlats” på olika sätt för att studera effekterna av:</p>
<p>• ett nuvärdesmaximerande skogsbruk,</p>
<p>• ett ökat inslag av gallring (för att undvika stora kalhyggen),</p>
<p>• att all skog äldre än 80 år vid periodens början avsätts som renbetesreservat.</p>
<p>Den sist nämnda åtgärden visar sig vara mycket kostsam för skogsbruket. Däremot är ett ökat inslag av gallring ett relativt billigt sätt att ta hänsyn till renskötseln.</p>
<p>Information om andelen skog äldre än 80 år på lavrik mark, har därefter använts för att simulera tillgänglig lavbiomassa, vilket i sin tur utgör födobasen för renar. Därefter simulerades renslakt över en 100-årsperiod i relation till tillgängligt renbete för de olika skogsbruksscenarierna.</p>
<p>Resultatet – per hektar lavrik skog visar att det samlade samhällsekonomiska nettovärdet av scenariot med ett ökat inslag av gallring i stort sett är jämförbart med en optimering av nettovärdet av skogsbruket. Vad som händer är att den ökade gallringen minskar nettovärdet av skogsbruket med 540 kr/ha, men ökar samtidigt nettovärdet av renskötseln, med 520 kr/ha lavrik skog. Ytterligare ökningar av gallringsandelen minskar dock det samlade samhällsekonomiska nettovärdet.</p>
<p>Källa:  Bostedt, Parks & Boman (2001)</p>
<p>Som i fallet med de flesta simulationsmodeller, ska de numeriska resultaten inte tolkas alltför bokstavligt. Vidare ska resultaten inte tolkas som att ett ökat inslag av gallring är det enda eller det bästa sättet att anpassa skogsbruket. Modellen illustrerar endast att skogsbrukets hänsyn till renskötseln inte behöver vara kostsamt och väl kan motsvaras av ökade nettovärden inom renskötseln.</p>
<h2>6 Biologisk mångfald Mattias Boman, Konjunkturinstitutet, och Lisa Hörnsten, ETOUR</h2>
<p>Under 1900-talet har människans förhållande till andra levande varelser ändrats till ett i historiskt perspektiv nytt och mer jämställt sätt (Uddenberg, 1993). I det svenska samhället har intresset för bevarande av naturen drivits både av allmänheten, miljöorganisationer och internationella fördrag (United Nations, 1992). Uppmärksamheten går att läsa av i politiska beslut, exempelvis i skogsvårdslagen (Skogsstyrelsen, 1999), där produktionen av biologisk mångfald jämställs med virkesproduktion. Trots detta saknas en stabil vetenskaplig grund för hur detta ska uppnås (Björse, 2000).</p>
<p>Fredman (1997) pekar på att natur-, kultur- och landskapsvård skiljer sig från alternativa brukandeformer av skogen. Rennäring, jakt, rekreation och turism är aktiviteter som i hög grad uppfyller människans direkta behov, men inom natur, kultur och landskapsvård finns altruistiska motiv liksom etiska och moraliska. Man kan här tala om ett existensvärde där människan värderar naturen för dess egen skull. Samtidigt är vissa skogs- och naturmiljöers existens viktiga för att utöva många av de aktiviteter som nämns ovan.</p>
<p>Det finns en allmän föreställning om att skogar med höga biologiska värden också är de mest uppskattade rekreationsskogarna. Olika skogsmiljöers lämplighet för friluftsliv studerades hos den vuxna svenska befolkningen genom en postenkät som skickades ut 1977 och upprepades 1997 (Hultman, 1983a; Lindhagen & Hörnsten, 2000). En stor majoritet föredrog parkliknande miljöer och tyckte inte urskogsmiljöer var bra för deras eget friluftsliv. Gruppen som ansåg urskogsmiljön vara mest lämplig för rekreation ökade under den studerade perioden från tre procent 1977 till tio procent 1997. Störst förändring har skett hos yngre.</p>
<p>Vid planering för friluftsliv är det viktigt att inte enbart tillfredsställa en majoritet utan att också erbjuda ett spektrum av möjligheter så att många olika intressen kan bli tillfredsställda (Hörnsten, 2000).</p>
<p>Kalhyggen upplevs som sämre för friluftsliv än slutavverkningsmogen skog (Lindhagen & Hörnsten, 2000). Därför kan skydd av skog för den biologiska mångfalden vara positiv, trots att en majoritet inte ser just urskogsmiljön som lämplig för friluftsliv. Därigenom undviks den försämring av miljön som blir fallet vid kalavverkning.</p>
<p>Biologisk mångfald kan definieras på ett flertal sätt. I den mest använda tolkningen menar man antalet arter inom ett avgränsat område. Man kan också beakta hur vanligt förekommande de olika arterna är, genetisk variation, samt variation på ekosystemnivå (Field, 1997). De ekonomiska värderingsstudierna kring biologisk mångfald har främst inriktats mot känsliga skogsområden samt värdet av artbevarande. I det följande beskrivs några resultat från dessa studier.</p>
<h2>6.1 Känsliga skogsområden</h2>
<p>Ett instrument för att bevara känsliga skogsområden är att skydda dem i form av exempelvis naturreservat och nationalparker. I slutet av år 1998 var den legalt skyddade skogsmarksarealen i Sverige cirka 865 000 hektar, vilket utgör 3,8 procent av den produktiva skogsmarken i landet (Miljödepartementet, 2000).</p>
<p>Bojö (1985) utförde en kostnadsintäktsanalys av att bedriva skogsbruk respektive att avsätta ett naturreservat i Vålådalen i Jämtland. Det föreslagna reservatet omfattade 120 000 hektar. Analysen pekade på en samhällsekonomisk förlust av att bedriva skogsbruk i området. Bojö genomförde också en intervjuundersökning (contingent valuation) av områdets besökare. Resultatet från denna undersökning visade på en betalningsvilja i storleksordningen 1,7 miljoner kronor (2000 års penningvärde ) för att undvika skogsbruk. Slutsatsen från studien var därför till reservatsalternativets fördel.</p>
<p>Kriström (1990) genomförde en contingent valuation studie gällande värdet av att bevara elva känsliga skogsområden i Sverige: Muddus, Tärna-Graddis, Skule, Dala-Härjedals- och Jämtlandsfjällen, Hamra, Garphyttan, Tiveden, Norra Kvill, Kullaberg-Hallandsåsen,</p>
<p>Åsnen-Listerlandet och Dalby Söderskog. Områdena ansågs besitta unika egenskaper ur miljö- och rekreationssynpunkt. 1 100 svenskar fick enkäten år 1987, varav 67 procent svarade. En låg skattning av den totala betalningsviljan för bevarande uppgick till 5,9 miljarder kronor, medan kostnaderna för uteblivna avverkningsintäkter uppgick till 5,3 miljarder kronor (2000 års penningvärde ). I denna studie fann man därför inte något starkt stöd för att avverka skogen.</p>
<h2>6.2 Hotade arter</h2>
<p>ArtDatabanken vid SLU upprättar listor över landets hotade växt- och djurarter, så kallade röda listor. För närvarande är omkring 2000 arter i skogslandskapet rödlistade, varav 400 akut eller starkt hotade . Vissa studier har undersökt svenskarnas värdering av hotade arter och artbevarande.</p>
<p>Johansson (1989) genomförde 1987 en contingent valuation studie angående betalningsviljan för att bevara 300 utrotningshotade arter (växter och djur) i svenska skogar. Brevenkäten omfattade 200 slumpmässigt utvalda svenskar, varav 122 svarade. Respondenterna ombads att bidra med ett engångsbelopp till bevarandeprogram som skulle skydda några eller alla arter. Resultaten sammanfattas i figur 3.</p>
<p>Vissa undersökningar har fokuserat på värderingen av att bevara enskilda hotade arter. Boman & Bostedt (1999) och Fredman (1995) studerade med contingent valuation metoden värdet av att bevara två hotade arter i skogslandskapet, varg respektive vitryggig hackspett. I båda studierna visade sig motivet ”alla arter har rätt att leva” vara det viktigaste motivet för att betala till ett bevarande. Följaktligen värderade respondenterna framför allt den fortsatta överlevnaden för respektive art, och inte populationsstorleken i sig.</p>
<h2>7 Diskussion</h2>
<h2>Lisa Hörnsten, ETOUR, och Mattias Boman, Konjunkturinstitutet</h2>
<p>I de nordiska länderna anses ofta produktion av virke till massa- och sågverksindustri vara skogens viktigaste funktion. I skogen produceras även andra nyttigheter, och vikten av de olika nyttorna varierar över tiden (Johansson m.fl., 1995). Man talar ibland om mångbruk i skogen, vilket beskrivs i Fredman (1997) och Hytönen (1995). Virkesproduktionens stora företagsekonomiska betydelse för markägaren gör att dagens mångbruk utgår från denna produktion och därför blir det endast anpassningar till andra nyttjandeformer.</p>
<p>Nyttjandeformerna som beskrivits i denna artikel värderas även av en bredare allmänhet eller av företagare, som kanske inte äger marken. Skogsresursen nyttjas av dessa grupper på andra grunder, exempelvis genom allemansrätten (t.ex. rekreation, bär- och svampplockning) eller via särskilda rättigheter (t.ex. renbete som regleras av rennäringslagen).</p>
<p>Hultman (2000) beskriver hur den svenska politiken under 1900-talet har arbetat för att stärka friluftslivet, med en topp under 1960- och 1970-talen. Ett av de grundläggande målen har varit att naturen ska vara tillgänglig för alla. Det har tagit sig uttryck i lagstiftning, markinköp nära tätorter och genom att samhället finansierat friluftsanläggningar.</p>
<p>I markägarens perspektiv märks de politiska ambitionerna genom olika inskränkningar i äganderätten, såsom allemansrätten, där andra personer än ägaren tillåts använda marken. Även den lagstiftning som finns kring jaktvårdsområden och fiskevårdsområden innebär inskränkningar i markägandet.</p>
<p>Om skogsresursen ska kunna nyttjas på bästa sätt, är det viktigt att uppmärksamma de interaktioner som finns mellan olika nyttjandeformer. Interaktionerna kan vara av såväl positiv som negativ karaktär, och påverkas bland annat av faktorer som äganderätter och att vissa nyttjandeformer är prissatta och andra inte. Grundproblemet är att olika intressenter har olika prioriteringar mellan skogsresursens funktioner – man ställer olikartade krav på skogen vad gäller beståndsåldrar, trädslagsfördelningar, fauna, flora och en mängd andra funktioner.</p>
<p>Skogsresursens sammantagna bidrag till välfärden i samhället är således i hög grad beroende av hur vi lyckas åstadkomma en bra avvägning mellan skogens olika nyttjandeformer. På statens skogsmark torde förutsättningarna att åstadkomma en bra avvägning vara goda. I detta fall är ju markägaren representant för samtliga intressenter i de olika nyttjandeformerna. Det är också staten dvs. samhället som tillgodogör sig nyttan av skogens mångbruk. På så sätt skiljer sig staten som ägare från det privata skogsbruket, där andra än markägaren ofta får nyttan av t.ex. ökat friluftsliv.</p>
<p>Studierna som beskrivits i denna artikel påvisar vissa av skogens alternativa nyttjandeformer och deras betydelse för olika intressenter. Den totala avvägningen mellan dessa nyttjandeformer för samhällets bästa är en mycket stor utmaning som sysselsätter forskare och beslutsfattare på flera olika håll. Kunskap från många olika discipliner såväl inom naturvetenskap som inom samhällsvetenskap är viktig i detta arbete. Förhoppningsvis har denna artikel bidragit till en bättre förståelse av problemkomplexet som omgärdar skogens alternativa nyttjandeformer och mångbruk av skogen.</p>
<h2>Tack</h2>
<p>Vi vill tacka Anni Huhtala och Kristian Skånberg vid Konjunkturinstitutet, Leif Mattsson vid Institutionen för Sydsvensk Skogsvetenskap, SLU samt Peter Fredman, ETOUR för värdefulla synpunkter på manuskriptet.</p>
<h2>Bilaga 4</h2>
<h2>Kulturmiljö i skogen</h2>
<p>Riksantikvarieämbetet (RAÄ) Leif Gren 2002-03-27</p>
<h2>1 Historisk tillbakablick och problembeskrivning En definition av kulturmiljön</h2>
<p>Frågan om vad som inbegrips i kulturarvsbegreppet har behandlats i olika sammanhang. I exempelvis regeringens proposition 1998/ 99:114 Kulturarv – kulturmiljöer och kulturföremål anges att kulturarvet speglar samhället och människors historia i en mångfald av uttrycksformer och spår. Det är då inte fråga endast om fornminnen och byggd miljö utan även den av människan utnyttjade och påverkade naturen. Även rena naturformer kan bli en del av kulturarvet, genom människans namngivning, klassificering och insamling. Alla människor har del i tillkomsten av kulturarvet oavsett kön, ålder, härkomst, social ställning, utbildning, talang eller sysselsättning. Kulturarvet är både det materiella och det immateriella, det skolat konstnärliga och det folkliga, det unika och det vanliga.</p>
<h2>Ett landskap med mångbruk skapat under sextusen år</h2>
<p>Under ett agrart skede i sextusen år arbetade nästan hela Sveriges befolkning med att omvandla den artfattiga naturen till mångbrukad produktionsmark för odling, boskapsskötsel, vedtäkt m.m. Genom att förändra ekosystemen och ge konkurrensfördelar för vissa arter skapade människan ett biologiskt kulturarv med hög biodiversitet. Många av de arter vi betraktar som naturliga i Sverige kan vara införda av människan för flera tusen år sedan.</p>
<p>Gränsen mellan skog och jordbruksmark var mycket flytande, och kulturlandskapet omfattade så gott som all skogsmark. Denna äldre typ av landskap saknar idag ekonomisk bärkraft och kan med rådande villkor i princip bara leva vidare under konstlade former. Vi står nu mitt uppe i ett oöverskådligt förfall av detta överspelade natur- och kulturskede. Stora delar av det biologiska kulturarvet har varit utan skötsel i decennier, så att ett helt ohållbart ”skötselberg” har byggts upp.</p>
<h2>Vetenskaplig splittring mellan biologiskt kulturarv och naturskog</h2>
<p>Natur har ofta likställts med skog, medan odlad mark fått stå för kultur. I den lärda kulturen har skogen länge framställts som något vilt och orört utanför civilisationen. När tanken på naturvård uppstod i slutet av 1800-talet ansåg man att de sista resterna av en orörd natur behövde skyddas. Vid tiden för de första nationalparkerna talade forskarna om naturen som bestående av ett antal i princip konstanta naturtyper, som människan på olika sätt förödde. Även ängar och hagar uppfattades av den tidiga naturvården som rester av en ursprunglig natur.</p>
<p>I slutet av 1920-talet insåg dock även de etablerade botanikerna att ängar och hagar är biotoper skapade av människan. Idag kvarstår olika syn på träden och skogen, men från kulturhistoriskt håll menar man att det i princip inte är något skillnad på skog och odlad mark. Eftersom praktiskt taget all natur ända upp i fjälltrakterna formats av människan alltsedan jordbruket införande i Norden för 6000 år sedan var det både omöjligt och ointressant att försöka urskilja hur naturen skulle ha sett ut utan människan.</p>
<h2>Det äldre landskapet trängt mellan skogsbruk och reservat</h2>
<p>Efterkrigstidens politik och samhällsutveckling, såväl globalt som nationellt, har skyndat på en utveckling som avskaffat den äldre typen av landskap. Genom 1942 års fornminneslag fick antikvarierna en ensidig inriktning på fornminnen och byggnader i både registrering och praktik. Det jordbrukspolitiska beslutet 1947 avskaffade den gamla bondekulturen, dvs. kompetensen på äldre kulturlandskap och hävdgynnad biologisk mångfald. Lantbruksnämnder såg till att jordbruket blev industriellt och beroende av modern teknik. Skötselberoende ängs- och hagmarker övergavs snabbt till följd av nya jordbruksmetoder. Luftföroreningar och grundvattensänkning genom dikning har inverkat irreversibelt på landskapet, dvs. det är nästan omöjligt att helt få tillbaka de gamla värdena, åtminstone på samma plats.</p>
<p>Skogsvårdslagen, i olika varianter från 1948 och framåt, skapade en ohistorisk ”järnridå” mellan skogs- och jordbruksmark. Genom införandet av trakthyggesbruket och det mekaniserade skogsbruket kom många forn- och kulturlämningar att utraderas. Landskapsbilden förändrades snabbt genom likåldriga barrskogsplanteringar, inte i minst i bygder där barrträd nästan aldrig förekommit.</p>
<p>Genom 1964 års naturvårdslag skildes i praktiken kulturmiljö- och naturvården åt. Kulturhistorisk och biologisk expertis utvecklade skilda förvaltningskulturer och ideal. Det pågående arbetet med skydd av skogsmark har kommit att innebära att många kulturella förfallsmiljöer omställs till nya typer av miljöer, dvs. naturvårdsprodukter. Naturvårdens inriktning har medfört att de igenväxande kulturmarker, som varken övergått i jordbruksmark eller skogsplantering, lämnats orörda för att sakta bli naturskog. De stora naturvårdsanslagen går idag till skogen, men man riskerar att hamna i en ny ”Ängsösituation” om man inte inser att det skogslandskap som inte hunnit övergå i rationellt skogsbruk i regel utgör förvildade successioner av äldre markanvändning.</p>
<h2>2 Morgondagens skogsbruk som bevarar alla miljövärden Ett bevarat biologiskt kulturarv</h2>
<p>Dagens skogspolitik är knappast hållbar och leder till att äldre kulturvärden gradvis försvinner. Arbetet med att bevara åtminstone något av det äldre landskapets kultur- och naturvärden har styrts av en politik som är polariserad till antingen jordbruksmark eller skogsmark. Skötsel och miljöstöd har gått till det som idag är jordbruksmark, medan det som enligt lagen räknas som skogsmark sällan eller aldrig får skötsel i kulturhistorisk mening. Långsiktigt behöver ett skogsbruk utvecklas där så mycket som möjligt av det äldre landskapets värden ges en chans att överleva.</p>
<p>I regeringens proposition 2000/01:130 svenska miljömål – delmål och åtgärdsstrategier, anges i miljökvalitetsmålet ”Levande skogar” att skötselkrävande skogar med höga natur- och kulturmiljövärden vårdas så att värdena bevaras och förstärks. Ännu saknas någon mer ingående analys och strategi för detta mål. Vissa delar kan rymmas inom skogsbrukets målklasser för förstärkt skydd och naturvårdsskötsel. Men mycket av målet får främst anses rymmas inom reservatsbildning, som dock är dyrbar och främjar polariseringen mellan produktionsskog och skyddad skog.</p>
<h2>Nutida produktionsvärden och miljövärden i olika bestånd</h2>
<p>Genom framväxten av det rationella skogsbruket med trakthyggen på 1950 och 1960-talen fick Sverige ett ökat behov av att skydda skogar. I ett idealiskt skogsbruk skulle det förstås inte finnas något behov av reservat. I viss mening innebär skydd och reservat därför ett misslyckande för samhället.</p>
<p>Fornlämningar har varit skyddade i lag sedan 1666, men det har inte funnits något lagligt hinder för att producera timmer på fornlämningar. De värden som man velat skydda med reservat har i praktiken varit olika naturvärden. Naturvärdena kan indelas i skötselberoende respektive icke skötselberoende biotoper. Den statliga politiken har i många år i stort sett hanterat naturvärdena utifrån principen jordbruksmark – skötsel, skogsmark – icke skötsel. Underförstått skiljer politiken på biotoper bestående av fält- och buskskikt respektive de som består av trädskikt. En sådan indelning avspeglar dock inte den historiska verkligheten sådan den var före skogsvårdslagen 1948. Utgår man från markhistorien är det dock uppenbart att även det skogliga kulturlandskapets naturvärden är skötselkrävande.</p>
<p>Statligt skogsbruk skulle kunna vara föredömligt genom att bevara skötselkrävande biotoper samtidigt som man producerar timmer. Forskning och utveckling borde gynna skogvårdsmetoder utan trakthyggen i syfte att bevara såväl fornlämningar som biologisk mångfald, särskilt avseende det biologiska kulturarvet. Målsättningen för ett morgondagens skogsbruk skulle vara att eliminera behovet av skyddade områden, frånsett de områden där man vetenskapligt kan motivera att skog reserveras för att studera fri utveckling.</p>
<h2>Framtida produktionsvärden och miljövärden i samma bestånd</h2>
<p>I den rådande skogspolitiken skall produktions- och miljömål väga lika. Detta har i stort sett varit en utopi som man försökt lösa genom att göra reservat för mångmiljardbelopp. Med nuvarande dominans av hyggesbruket skapas vinster på en plats och utgifter på en annan, och det är i teori och praktik omöjligt att få målen att väga lika på samma plats. Historiskt sett är denna polarisering något nytt, och genom att dra kunskaper ur historien skulle ett i produktions-, naturvårds- och kulturmiljövårdhänseende långt mer uthålligt skogsbruk kunna utvecklas.</p>
<p>En produktions- och miljöstrategi istället för reservatstänkande skulle kunna vara att utveckla produktionsskogar som sammanfaller med skötselkrävande skogar med höga natur- och kulturmiljövärden. Detta skulle främst vara möjligt genom att utveckla skogsbruk i befintliga skiktade skogar, s.k. kontinuitetsskogar. Ur kulturmiljösynpunkt finns det starka skäl för att gynna kontinuitetsskogar. Ett skäl är att de bevarar en kontinuitet i landskapsbilden. I många områden har skogsbestånden haft en lång kontinuitet, som är av betydelse för det vardagliga igenkännandet och förståelsen för bygdens framväxt. På kontinenten torde det finnas många exempel på skogsbruk i kontinuerliga skogar där kulturmiljö bevaras på ett föredömligt sätt.</p>
<p>Kontinuitetsskogar kan även bevara ett biologiskt kulturarv bestående av såväl trädsom fält- och buskskikt. De äldre bondskogarna hade ofta en stor variation i trädslagssammansättning och åldersskiktning, beroende på plockhuggning och betesdrift. Inte minst bevarade det extensiva utnyttjandet en mosaikartad småskuren struktur där även fältskiktet med en variation av betesgynnad flora kunde överleva. Numera är detta skogliga fältskikt trängt av både hyggesbruket och naturvård som lämnar skogen till fri utveckling. I produktionshänseende medför rationellt skogsbruk i form av trakthyggen däremot betydande problem, särskilt då det är förknippat med mer eller mindre grov markberedning. Det leder till betydande risk för skador på fornlämningar och övriga kulturlämningar.</p>
<h2>3 Dagens skogsbruk med föredömliga kulturmiljöambitioner Miljöskulden till fornlämningarna</h2>
<p>Dagens skogsbruk når inte upp till lagens krav. Till skillnad från exempelvis skyddad natur pågår skogsbruk på fornlämningar som också är skyddade. Skogsbruket medför många skador på fornlämningarna och kostnader som aldrig ersätts. Ett föredömligt skogsbruk bör eliminera risken för sådana skador.</p>
<p>I regeringens proposition 1997/98:158 ”Uppföljning av skogspolitiken” anges att samtidigt som skogsnäringen på olika sätt bidrar till att uppfylla skogspolitikens mål orsakar skogsbruket varje år betydande och oåterkalleliga skador på kulturmiljövärden. Särskilt uppmärksammat i detta sammanhang är skogsbrukets markberedningar. I regeringens proposition 2000/01:130 ”Svenska miljömål – delmål och åtgärdsstrategier”, anges i delmål 3 för miljökvalitetsmålet ”Levande skogar” att skogsmarken skall brukas på sådant sätt att fornlämningar inte skadas och så att skador på övriga kända värdefulla kulturlämningar är försumbara senast år 2010.</p>
<p>Detta delmål går tillbaka på kunskapen att fornlämningar skadas vid skogsbruk. Det har t.ex. i samband med fornminnesinventeringar påtalats att skadorna på fornlämningar i skogsmark ibland är omfattande och att den främsta orsaken är det moderna skogsbruket. Riksantikvarieämbetet genomförde 1999, i samarbete med Skogsstyrelsen en, skadeinventering inom Skåne, Värmland och Västerbotten. Inom hyggen från 1990-talet som är avverkade och markberedda är 56 % av fornlämningarna skadade, trots att fornlämningar alltid skyddas av lagen (1988:950) om kulturminnen m.m. (KML). Om markägaren skulle få tillstånd att ta bort en fornlämning skulle det generellt vara förenat med kostnader för arkeologiska undersökningar. Nu utraderas fornlämningar utan att man betalar för någon undersökning. Dessa kostnader är något som man nästan aldrig avkrävs, bl.a. eftersom skadorna inte kommer till myndigheternas kännedom. Enligt Riksantikvarieämbetet bedömning orsakar skogsbruket skador motsvarande en ungefärlig summa för hela landet om minst 11 miljoner kronor per år.</p>
<h2>Föredömliga kulturmiljöambitioner i dagens skogsbruk</h2>
<p>Som alla andra måste staten nå upp till lagens krav. Staten måste också ta på sig rollen som ett föredöme med ambitioner klart över lagnivån. Kulturmiljöambitionerna i skogsbruket behöver höjas till en nivå jämförbar med naturmiljöhänsynen. Statens skogar är i hög grad anslutna till FSC, som i nuvarande form är naturvårdsinriktade och inte går över lagnivån för kulturmiljön. Riksantikvarieämbetet har till FSC-revideringen lagt fram följande konkreta förslag till ett ur kulturmiljösynpunkt föredömligt skogsbruk:</p>
<h2>Inventering av skogens forn- och övriga kulturlämningar</h2>
<p>Fornlämningar enligt lagen (1988:950) om kulturminnen m.m. är välinventerade för de flesta kategorier. Det finns dock ett betydande kompletteringsbehov för flera fornlämningskategorier, och vad gäller övriga kulturlämningar som skyddas av skogsvårdslagen (1979:429) saknas det ett nationellt register. Det s.k. projekt Skog & historia, som startade i Värmland 1995, avser att täcka dessa brister. Riksantikvarieämbetet, Skogsstyrelsen och Arbetsmarknadsverket arbetar på att möjliggöra en finansiering av ett Skog & historia projekt omfattande all skogsmark i Sverige. Detta projekt är mycket viktigt som ett led i att nå ett acceptabelt tillstånd för skogens kulturmiljö, och för att uppnå miljökvalitetsmålet ”Levande skogar”.</p>
<p>Skogens biologiska kulturarv är dåligt inventerat. I sin skrivelse ”En samlad naturvårdspolitik 2001/02:173” säger regeringen att ”En förbättrad integrering mellan naturvårds- och kulturmiljövårdsrelaterad kunskapsinsamling liksom undervisning bör därför komma till stånd. Exempelvis saknas det ännu kunskap om vilka naturtyper i skogen som är hävdberoende, dvs. består av ett biologiskt kulturarv. En kunskapsuppbyggnad om det biologiska kulturarvet i skogen är därför angelägen.”</p>
<p>Inom skogslandskapet har skogsvårdsorganisationen utfört olika inventeringar av naturvärden. En särskild nationell sumpskogsinventering utfördes under 1990-talet. Några markhistoriska studier ingick inte i inventeringen fastän den har resulterat i anvisningar om skötsel. Som en allmän utgångspunkt rekommenderas ”fri utveckling”, d.v.s. orördhet, för områden med högre värden. Bland markhistoriker är det väl känt att den mänskliga kulturen i alla tider utnyttjat och omvandlat våtmarker av det skälet att dessa är attraktiva för såväl villebråd som tamboskap. De äldre bygderna styrdes i hög grad av våtmarkernas utbredning, och under senare århundraden ansågs ängar med bra våtmarksslåtter som ett särskilt viktigt markslag. I vad mån sumpskogsinventeringen har registrerat ett äldre biologiskt kulturarv går dock inte att avgöra.</p>
<p>Under åren 1993–1998 har skogsvården utfört en nyckelbiotopinventering, d.v.s. inventeringar av områden med höga naturvärden, särskilt utrotningshotade s.k. rödlistade arter. Inventeringen, som fortfarande pågår på de större skogsbolagens mark, är en unik företeelse i världen och är resursmässigt sannolikt den största naturvärdesinventeringen någonsin. Man bedömer att slutresultatet kommer att bli närmare 80 000 nyckelbiotoper med en areal om över 200 000 hektar. Men inte heller nyckelbiotopinventeringen har förutsatt historiskt underlagsmaterial eller någon markhistorisk kompetens. Stickprovsundersökning på nyckelbiotopsinventeringen har dock visat att de höga naturvärdena vanligen utgörs av ett igenväxande biologiskt kulturarv.</p>
<p>Staten har i viss mån olika strategier för skydd av naturvärdena i olika markslag, då man i jordbrukslandskapet i hög grad försöker skydda genom ekonomiska stödåtgärder, medan man i skogen använder sig av inköp av mark. Detta är i främst motiverat av att de förra värdena skall skötas medan de senare i princip inte avses skötas. Hittills är drygt 8 procent av Sveriges yta av naturskyddad mark, varav ca 4 procent av skogen skyddad och uppfattningen är att ca 9–16 procent av skogen behöver skyddas på lång sikt. Det samlade ekonomiska värdet på skyddsbehövande skogar med naturvärden uppgår enligt grova beräkningar till nära 18 miljarder kronor. Fastän några markhistoriska studier av naturvärdena inte har utförts har utredningarna föreslagit att merparten av reservaten skall lämnas till fri utveckling, dvs. någon skötsel skall inte finnas. På motsvarande sätt rekommenderar både skogsvårdsorganisationen och frivilliga certifieringar att i genomsnitt 5procent av skogsmarken avsätts till fri utveckling.</p>
<h2>Samverkan kulturmiljövård, naturvård, och medborgardialog</h2>
<p>Formerna för en föredömlig statlig samverkan mellan natur-kulturmiljövård skulle kunna vara en systematisk genomarbetning av en rad punkter. Gemensam beredning där natur- och kulturmiljövård samarbetar under hela processen med att bevara miljövärden, inte bara när var och en tagit fram färdiga förslag. Även medborgardialogen måste utvecklas och i möjligaste mån bör det lokala engagemanget och lokala perspektiv för bevarande och skötsel utnyttjas. Kulturpräglade miljövärden har skapats lokalt och bör tillvaratas lokalt. Skötselbehov och i vad mån naturen är kulturpräglad utreds för samtliga skyddsvärda naturmiljöer. Vad som är kulturpräglad natur bör främst grundas på analyser av historiska kartor. Vägning av olika värden; vissa värden motverkar varandra om de finns på samma plats. En helhetsvärdering av vad man vill ha behövs alltid. Det behövs rätt språk vid rubricering av miljöer. Natur- och kulturmiljövården bör använda ett gemensamt och historiskt grundat språkbruk. Grunden bör vara markanvändningen, t.ex. bör ”igenväxande hagmarker”, etc. inte betecknas som ”naturskog”, ”relikter från värmetiden” eller liknande.</p>
<p>Skogen som kulturlandskap måste vara tillgänglig för alla, och där behövs inte minst en dialog med ideellt arbetande organisationer. Förutom det lokala engagemanget för bevarande och skötsel bör även friluftslivet ses i relation till kulturmiljö. Regeringen framhåller i sin skrivelse 2001/02:173 ”En samlad naturvårdspolitik” att friluftsliv i ”grunden är ett nyttjande av natur- och kulturmiljön”. Man betonar att vårt natur- och kulturlandskap också är en del av vårt sociala sammanhang och vår sociala miljö, som det finns många skäl att värna om.</p>
<h2>Utveckling av skogsbruk där produktions- och miljömål väger lika</h2>
<p>I den rådande skogspolitiken skall produktions- och miljömål väga lika. Detta har i stort sett varit en utopi som man försökt lösa genom att göra reservat för mångmiljardbelopp. Med nuvarande dominans av hyggesbruket skapas vinster på en plats och utgifter på en annan, och det är i teori och praktik omöjligt att få målen att väga lika på samma plats och i samma bestånd. Staten skulle som skogsägare redan idag kunna visa vägen till ett diversifierat morgondagens skogsbruk som står på många fler ben än bara trakthyggesbruk.</p>
<h2>4 Sammanfattning och krav på den statliga skogsvården</h2>
<p>Skogsbruket bedrivs på mark som har en lång markanvändningshistoria. Ett igenväxande diversifierat äldre kulturlandskap undanträngs till att bli ett starkt polariserat landskap med antingen trakthyggesbruk eller skyddad orörd mark. För kulturmiljövärdena är utvecklingen inte långsiktigt hållbar.</p>
<p>Staten som skogsägare bör vara föredömlig och pådrivande genom att:</p>
<p>• rutiner för att förhindra skador på fornlämningar genast säkerställs,</p>
<p>• föredömliga kulturmiljöambitioner tydligt införs över lagnivån,</p>
<p>• projekt Skog & historia bör genomföras på all skogsmark,</p>
<p>• kunskapsuppbyggnad om skogens biologiska kulturarv genomförs,</p>
<p>• lokalt engagemang och dialog med ideell kulturmiljövård stärks,</p>
<p>• kontinuitetsskogar med höga kultur- och naturvärden bevaras,</p>
<p>• forskning och utveckling initieras för att utveckla skogsbruk som minskar polariseringen inom skogen och istället får ut produktions- och miljövärden i samma bestånd.</p>
<h2>LAGSTIFTNING</h2>
<h2>Kulturminneslagen</h2>
<p>Utgångspunkten i lagen (1988:950) om kulturminnen m.m. (kulturminneslagen) är att det är en nationell angelägenhet att skydda och vårda vår kulturmiljö och att ansvaret för detta delas av alla, dvs. såväl enskilda som stat och kommun (1 kap. 1 §). Riksantikvarieämbetet (RAÄ) har överinseende över kulturminnesvården i landet, medan länsstyrelserna ansvarar för tillsynen i länen. Förutom vissa inledande bestämmelser innehåller kulturminneslagen föreskrifter om bl.a. fornminnen och byggnadsminnen. Det är i första hand bestämmelserna om fornminnen (fasta fornlämningar och fornfynd) i 2 kap. kulturminneslagen som är aktuella när det gäller skogsbruk. Bestämmelserna är tillämpliga vid såväl löpande vård och skötsel som markberedning och avverkning av skog.</p>
<h2>Skyddsbestämmelser för fornminnen</h2>
<p>I 2 kap. 1 § anges att fasta fornlämningar är lämningar efter människors verksamhet under forna tider, som har tillkommit genom äldre tiders bruk och som är varaktigt övergivna. Som exempel på fasta fornlämningar kan nämnas gravar, gravfält, stenar och bergytor med bl.a. ristningar eller målningar, lämningar av bostäder, boplatser och arbetsplatser samt ruiner av märkliga byggnader och byggnadsverk. Även naturbildningar till vilka ålderdomliga bruk, sägner eller märkliga historiska minnen är knutna liksom lämningar efter äldre folklig kult är fasta fornlämningar. Till en fast fornlämning hör ett så stort område på marken som behövs för att bevara fornlämningen (fornlämningsområde). Området ska vara så stort som behövs för att bevara fornlämningen och bereda den ett tillräckligt utrymme med hänsyn till dess art och beskaffenhet. I det ligger att området inte bara ska dimensioneras efter vad som behövs för fornlämningens direkta skydd, utan det finns också ett krav på att fornlämningen ska bevaras i en lämplig miljö. Det är en uppgift för länsstyrelsen att bestämma omfattningen av ett fornlämningsområde.</p>
<p>Fornfynd definieras som föremål som saknar ägare när de hittas och som antingen påträffas i eller vid en fast fornlämning och har samband med denna eller påträffas i annat sammanhang och som antas vara minst etthundra år gamla (2 kap. 3 §). Fornfynd som har direkt anknytning till en fast fornlämning tillfaller staten. Övriga fynd tillfaller upphittaren, vars rätt dock inskränks genom en skyldighet att i vissa fall erbjuda staten att lösa in föremålen. Sådan hembudsplikt gäller dels i fråga om föremål av guld, silver, koppar, brons eller annan legering med koppar, dels beträffande två eller flera föremål som kan antas ha blivit nedlagda tillsammans.</p>
<p>Skyddet för fasta fornlämningar är generellt och gäller utan någon myndighets beslut (2 kap. 1 §). Det är förbjudet att utan länsstyrelsens tillstånd rubba, ta bort, gräva ut, täcka över eller genom bebyggelse, plantering eller på annat sätt ändra eller skada en fast fornlämning (2 kap. 6 och 12 §§). Skyddet gäller även för fornlämningar utan synligt märke ovan jord. Vidare skyddas också sådana fornlämningar som är okända men som upptäcks under arbetet.</p>
<p>Skyddet för fornlämningar omfattar inte bara själva fornlämningen utan också fornlämningsområdet (se ovan).</p>
<p>Ansvaret för att ta reda på om någon fast fornlämning kan beröras av ett planerat arbetsföretag vilar på arbetsföretagaren. Var och en som tänker uppföra en byggnad, en anläggning eller genomföra ett annat arbetsföretag bör i god tid ta reda på om någon fast fornlämning kan beröras av arbetsföretaget (2 kap. 10 §). Uppgifter om registrerade fornlämningar finns i fornlämningsregistret (se avsnitt 1.3). Om en fast fornlämning berörs av ett arbetsföretag ska arbetsföretagaren samråda med länsstyrelsen. Påträffas en fornlämning under grävning eller annat arbete ska den del av arbetet som berör fornlämningen omedelbart avbrytas och den som leder arbetet ska omedelbart ta kontakt med länsstyrelsen.</p>
<p>Vid en planerad exploatering av ett större markområde kan länsstyrelsen besluta om en särskild utredning för att ta reda på om någon fast fornlämning berörs (2 kap. 11 §). Det är i så fall arbetsföretagaren som svarar för kostnaden för utredningen. Syftet med en särskild utredning är att ge länsstyrelsen ett fördjupat beslutsunderlag. Den kunskap som erhålls kan också vara ett hjälpmedel för arbetsföretagaren i den fortsatta planeringen.</p>
<p>Det är alltså förbjudet att utan länsstyrelsens tillstånd rubba, ändra eller ta bort en fast fornlämning (2 kap. 12 §). Ett tillstånd till ingrepp får lämnas endast om fornlämningen medför hinder eller olägenhet som inte står i rimligt förhållande till dess betydelse. Vid prövningen ska länsstyrelsen väga intresset av att bevara forn-lämningen mot intresset av att utföra ingreppet. Vid bedömningen av exploateringsintresset ska man väga in arbetsföretagets betydelse ur såväl enskild som allmän synpunkt. Tillstånd ska lämnas bara om exploateringsintresset väsentligt väger över bevarandeintresset (se prop. 1987/88:104 s. 79). Varje ingrepp bör begränsas i så stor utsträckning som möjligt. Om någon annan än markägaren begär tillstånd, ska ansökningen avslås om ägaren motsätter sig åtgärden och synnerliga skäl inte föreligger.</p>
<p>Länsstyrelsen har möjlighet att förena ett tillstånd till ingrepp med villkor om en särskild undersökning för att dokumentera fornlämningen (2 kap. 13 §). Vidare kan länsstyrelsen ställa krav på särskilda åtgärder för att bevara fornlämningen. Inför prövningen i ett tillståndsärende kan länsstyrelsen också besluta om en arkeologisk förundersökning för att fastställa en redan känd fornlämnings art och beskaffenhet. Beslut om förundersökning kan meddelas om det behövs för att förbättra beslutsunderlaget i tillståndsfrågan eller för att bedöma behovet av villkor om särskild undersökning. Av 2 kap. 14 § framgår att en särskild undersökning eller förundersökning ska bekostas av den som utför arbetsföretaget som berör den fasta fornlämningen. Under vissa särskilt angivna förutsättningar kan länsstyrelsen befria arbetsföretagaren från kostnaden (2 kap. 14 § andra stycket). Detta gäller exempelvis i fråga om en kostnad som hänför sig till en fornlämning som inte tidigare var känd eller om det skulle visa sig vid undersökningen att någon fornlämning inte berörs av arbetsföretaget.</p>
<p>Som framgår ovan har arbetsföretagaren, dvs. den som ska genomföra en åtgärd (exempelvis markberedning) ansvar för att ta reda på om ett arbetsföretag kan komma att beröra fasta fornlämningar. Syftet med bestämmelsen är att tillvarata kulturminnesvårdens intresse, men den bör också tjäna arbetsföretagarens ekonomiska intressen, eftersom förekomsten av fornlämningar kan utgöra ett hinder mot framtida verksamhet.</p>
<h2>Forminnesinformation</h2>
<p>Riksantikvarieämbetet arbetar för närvarande med att bygga upp ett geografiskt informationssystem som ska innehålla information om landets kända kulturhistoriska lämningar. Det framtida systemet kommer att ersätta dagens manuellt förda fornminnesregister och liksom detta kommer det att innehålla lägesuppgifter samt beskrivande text. I första skedet kommer det att vara tillgängligt för dem som är verksamma inom kulturmiljövården samt inom planering och beslutsfattande som rör markanvändning. Utvecklingsarbetet sker inom ramen för Projekt Fornminnesinformation som är ett samverkansprojekt mellan Riksantikvarieämbetet och berörda organisationer.</p>
<p>För mer information om projektet, se Riksantikvarieämbetets hemsida (www.raa.se).</p>
<h2>Bilaga 5</h2>
<h2>Skogens mångbruk i ett ekonomiskt perspektiv</h2>
<p>Hans Ekvall</p>
<p>Institutionen för skogsekonomi</p>
<p>Sveriges lantbruksuniversitet</p>
