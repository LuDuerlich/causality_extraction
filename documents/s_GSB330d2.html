<h1>Sammanfattning</h1>
<h2></h2>
<p>Sammanfattningsvis kan vi konstatera att kvinnor utgör en majoritet av deltagarna i den organiserade folkbildningsverksamheten. På flera områden är den kvinnliga dominansen särskilt stark. Omvänt finns inom studieförbundens cirkelverksamhet några begränsade ämnesområden där männen dominerar deltagandet. 9.1.2 Beslutande funktioner</p>
<p>Könsfördelningen bland folkbildningens deltagare och hur den förändras kan vi få en tydlig bild av genom att studera den årliga statistiken. För att få en uppfattning om bl.a. hur positionerna inom folkbildningens ledningsorgan ser ut ur ett jämställdhetsperspektiv har SUFO 2 genomfört en egen undersökning.</p>
<p>Genom en enkät till samtliga folkhögskolor och studieförbund, centralt och lokalt, samlades data in om sammansättningen av styrelser och ledande tjänstemannagrupper. Förutom kön ingick också uppgifter om ålder och förekomst av personer med annan etnisk bakgrund än svensk samt personer med funktionshinder. Undersökningens uppläggning och resultat redovisas i en särskild rapport Vem ”styr” i folkbildningen? (SOU 2003:125). Enkäten besvarades av 90 procent av folkhögskolorna. Av studieförbundens drygt 500 lokalavdelningar svarade 85 procent, som lägst 80 procent inom enskilt förbund.</p>
<p>Styrelser</p>
<p>I folkhögskolornas styrelser är nästan två av tre ledamöter (63 procent) män. Det finns en tydlig skillnad mellan landstingsskolor och rörelseskolor där de förra har en större andel kvinnor bland ledamöterna, 43 procent.</p>
<p>Könsordningen framträder ännu tydligare om man ser på fördelningen av ordförandeposten. 72 procent av alla ordförande i folkhögskolornas styrelser är män. Även bland ordförandena finns en tydlig skillnad mellan landstingsskolor och rörelseskolor. Av ordförandena för landstingsskolorna är 42 procent kvinnor mot 22 procent av ordförandena på rörelseskolorna.</p>
<p>Skillnaden mellan landstingsskolor och rörelseskolor är intressant. Det tycks vara så att jämställdheten mellan kvinnor och män kommit längre i den politiska världen än i folkrörelsevärlden. I landstingsskolornas styrelser, som är politiskt valda, har detta förhållande slagit igenom. I folkhögskolor, som ägs och drivs av folkrörelser, lever den manliga dominans som fanns i folkrörelsernas tidigare skeden kvar starkare.</p>
<p>Studieförbunden är mer komplexa organ med fler led i organisationen. Vi har i undersökningen inriktat oss på förhållandena i lokalavdelningar och i den centrala organisationen. Den lokala organisationen skiljer sig åt mellan förbunden på ett sätt som kan ha betydelse för jämställdheten inom organisationen. De flesta förbunden har efter omorganisationer stora lokalavdelningar samtidigt som det inom några av förbunden finns många små lokalavdelningar.</p>
<p>Sammantaget är förhållandena inom studieförbundens styrelseskikt bättre ur ett jämställdhetsperspektiv än vad de är i folkhögskolans styrelser. 47 procent av alla styrelseledamöter inom studieförbunden är kvinnor. I de centrala organen, förbundsstyrelsen, är andelen kvinnor något lägre, 44 procent. En jämförelse mellan studieförbunden visar på tydliga skillnader. I några av förbunden är andelen kvinnor i avdelningsstyrelser endast omkring en tredjedel, i andra fall ligger andelen kvinnor närmare 60 procent.</p>
<p>Liksom på folkhögskolorna är det oftast män som leder styrelsearbetet i egenskap av ordförande. I de lokala styrelserna är mindre än var tredje ordförande en kvinna. I förbundsstyrelserna är en av tio ordförande kvinna.</p>
<p>Ledande personalgrupper</p>
<p>Undersökningen omfattar inte all personal. Den inriktades på att försöka fånga upp funktionärer som arbetar i uppgifter där de direkt kan påverka verksamheten. På folkhögskolorna är det ledningsgrupper och lärare. Inom studieförbunden ingår personal som har pedagogiska uppgifter (dock ej cirkelledare) eller som på annat sätt medverkar i planeringen av verksamheten, alltså anställda som har någon form av ledningsansvar för hela eller delar av verksamheten.</p>
<p>Folkhögskolan var länge en manlig värld. 1942 fanns endast sju ordinarier kvinnliga lärare medan de manliga var 164. De flesta kvinnliga lärarna undervisade i praktiska ämnen och saknade anställningstrygghet. Först så sent som på 1960-talet började kvinnor få lärartjänster på folkhögskolor. Då kom också de första kvinnliga rektorerna (Roselius, 2002).</p>
<p>Vår undersökning visar vilka stora förändringar som skett under ett knappt halvsekel. I folkhögskolans lärarkår är kvinnor och män numera lika företrädda, 51 procent av lärarna är kvinnor. Detta utesluter givetvis inte att könsskillnader finns kvar. En nedbrytning på undervisningsområde eller ämne skulle med stor säkerhet visa på skillnader. Det finns goda skäl att anta att det liksom tidigare finns en större andel kvinnor inom praktisk-estetiska ämnen och en större andel män inom de teoretiska ämnena. För att bekräfta eller avvisa detta krävs mera ingående studier än den vi kunnat göra.</p>
<p>Detta gällde lärarkåren som helhet. Om vi granskar ledningsgrupperna, de grupper av personal som tillsammans med rektor svarar för den dagliga ledningen av skolarbetet, blir bilden annorlunda. I denna grupp är 44 procent kvinnor. I ledningsgrupperna exklusive rektor är förhållandet omvänt, där är kvinnorna fler. I ledningsgrupperna finns uppenbarligen, bortsett från rektor, ett starkt kvinnligt inslag.</p>
<p>På rektorstjänsterna, den högsta ledningsnivån, ”återställs” dock den rådande könsordningen. Av folkhögskolornas samtliga rektorer är åtta av tio män. Det stora inslaget av kvinnor på nivån närmast under, i ledningsgrupperna, motsvaras alltså ännu inte av någon kvinnlig framryckning på rektorstjänsterna. På denna punkt finns heller ingen påtaglig skillnad mellan landstingsskolor och rörelseskolor. Är det den gamla patriarkaliska bilden av folkhögskolan som fortfarande slår igenom här?</p>
<p>Inom studieförbunden har vi studerat den grupp av anställda som ”arbetar med verksamhetens inriktning och utveckling”. Svaren speglar läget inom den grupp av personer som, enligt den ansvarige chefens uppfattning, har en sådan roll att de kan påverka verksamhetens innehåll och inriktning. Det visar sig att två tredjedelar av denna grupp i studieförbundens lokalavdelningar utgörs av kvinnor. I underlaget ingår även verksamhetsledaren, enhetens högste tjänsteman.</p>
<p>Liksom på folkhögskolorna är andelen kvinnor lägre om vi särskiljer chefstjänsten. I studieförbundens riksorganisationer var åtta av tio förbundsrektorer eller motsvarande män. I studieförbundens lokalavdelningar är förhållandet omvänt, sex av tio lokala chefer är kvinnor. En orsak till detta kan vara att det fortfarande i några förbund finns ett stort antal små lokalavdelningar. Så är t.ex. i det studieförbund som har de flesta och minsta lokalavdelningarna, SV, 80 procent av de lokala cheferna kvinnor. Även Sensus har, utan ha särskilt små lokalavdelningar, 75 procent kvinnor bland de lokala cheferna.</p>
<p>Undersökningen visar att kvinnorna dominerar inte bara bland deltagarna i folkbildningsarbetet. Även i, framför allt, studieförbundens lokalavdelningar finns många kvinnor såväl i styrelser som bland anställda med ansvarsfunktioner. På de främsta posterna, som ordförande i styrelser och som rektor, dominerar männen. I studieförbunden lokalavdelningarna är kvinnorna i majoritet även på chefsposterna. Förhållandet i lokalavdelningarna varierar påtagligt mellan studieförbunden. 9.2 Genusperspektiv på folkbildningen</p>
<p>En majoritet av folkbildningens deltagare, såväl på folkhögskolor som i studieförbund, är kvinnor. När det gäller organisation och ledningsfunktioner ser bilden annorlunda ut. Med undantag för studieförbundens lokala enheter finns en dominans av män i alla ledningsfunktioner. Den kvinnliga övervikten bland deltagarna är ett resultat av utvecklingen under det senast halvseklet. I den tidiga folkbildningen dominerade männen även bland deltagarna. Ganska sent har folkbildningen tilldragit sig ett intresse ur ett jämställdhetsperspektiv.</p>
<p>Kerstin Rydbeck är en av få forskare som intresserat sig för folkbildningen ur ett genusperspektiv. Hon konstaterar att folkbildningens institutioner, folkhögskolor och studieförbund, vuxit fram som ett svar på behov hos samhällsklasser som inte haft tillgång till annan högre utbildning. Ett klassperspektiv har, menar hon, dominerat och därmed har könsperspektivet inte lyfts fram. Detta gäller också huvuddelen av forskningen om folkbildning. Hennes egen genomgång visar hur folkbildningen präglats av manliga strukturer på ett sätt som vi inte varit medvetna om.</p>
<p>Folkhögskolan</p>
<p>Den tidiga folkhögskolan tillkom för att ge bondeungdomens manliga del den utbildning de behövde för att ta plats i det offentliga livet. Man talade inom folkhögskolan om att ”utbilda medborgarsinnet, ge historiska kunskaper samt utveckla personligheten” (Larsson, B, 1997). Inom detta rymdes dock från början endast männen, folkhögskolan beskrivs som ett manligt projekt. När man inom folkhögskolan började tala om folkbildning för kvinnor så var det fråga om en särartsbildning, en bildning inriktad mot kvinnliga uppgifter.</p>
<p>Inom den tidiga folkhögskolan gjordes en handfull försök att starta självständiga kvinnofolkhögskolor (Larsson, B, 1997). Det blev dock fråga om kortvariga försök. Kvinnorna fick istället sin plats inom de särskilda sommarkurser som snart kom till stånd. Dessa kurser inriktades på kvinnornas privata roller i hem och hushåll (Rydbeck, 2002).</p>
<p>De tidiga folkhögskolorna var patriarkala institutioner med en könsbaserad bildningssyn och en åtskillnad mellan ett manlig och ett kvinnligt medborgarskap (Larsson, B, 1997).</p>
<p>Uppdelningen i längre manliga vinterkurser och korta kvinnliga sommarkurser försvann när folkrörelserna började driva egna folkhögskolor. Kvinnorna fick tillträde till samma kurser som männen, kön tillmättes inte längre samma betydelse även om skolorna fortsatte att präglas av en patriarkalisk hållning.</p>
<p>Först med 1970-talets moderna kvinnorörelse kom könsfrågan att uppmärksammas inom folkhögskolan. Kvinnokurser med feministiska utgångspunkter startades på folkhögskolor. 1985 startade Kvinnofolkhögskolan i Göteborg, en skola med rötter i kvinnorörelsen. Senare har också en av LO:s folkhögskolor, Långholmens folkhögskola, inriktat sitt arbete mot kvinnor. Detta är två av totalt 147 folkhögskolor och som Kerstin Rydbeck framhåller arbetar folkhögskolan i övrigt efter samma könsneutrala princip som gällt de gångna hundra åren (Rydbeck, 2002).</p>
<p>Studieförbunden</p>
<p>Studieförbunden tog form något senare, men ändå under en tid då det offentliga livet var helt dominerat av män. Det var först med den utveckling av verksamheten som skett från 1950-talet och framåt som kvinnorna kom att dominera bland deltagarna. Förbunden har bildats inom folkrörelser där, i de flesta fall, männen dominerat strukturerna, i varje fall på central nivå. I de lokala organisationerna, lokalavdelningarna, har kvinnorna haft större möjligheter att ta plats, åtminstone som anställda. En anledning till detta torde vara att det ofta varit fråga om små enheter med deltidstjänster, tjänster som kvinnor i högre grad än män efterfrågat eller fått nöja sig med.</p>
<p>De folkrörelseorganisationer som bildat studieförbunden och nu utgör deras medlemsorganisationer är formellt könsneutrala. Kerstin Rydbeck konstaterar att kvinnorna inom arbetar- och nykterhetsrörelsen trots organisationernas formella könsneutralitet arbetat i det fördolda och inom ramen för ett traditionellt särartsideal. Frikyrkorörelsen skiljer ut sig genom att ge ett större utrymme för kvinnorna (Rydbeck, 2001).</p>
<p>I dag kan vi konstatera att de fackliga organisationer som är viktiga medlemsorganisationer i två av studieförbunden, ABF och TBV, präglas av en tydligt könsuppdelad yrkesstruktur. I de politiska organisationer, som är medlemmar i ABF, Mbsk och SV, har kvinnorna med tiden fått en större plats även om mer återstår att göra. En genomgång av studieförbundens medlemsorganisationer visar att kvinnoorganisationer nästan helt saknas. ABF och SV har vardera två politiska kvinnoförbund i sina respektive förteckningar över medlemsorganisationer. I NBV finns en kvinnoorganisation, i Sensus finns tre, i övrigt saknas enligt uppgifterna på förbundens hemsidor helt kvinnoorganisationer. En orsak till detta kan vara att de särskilda kvinnoorganisationer, som funnits inom ramen för de gamla folkrörelserna, inte längre spelar samma roll och i en del fall har försvunnit. De organisationer som aktivt arbetar med genusfrågor finns inom andra sammanhang än de gamla folkrörelserna, som till stor del präglar studieförbunden.</p>
<p>Kvinnorna ute ur historien</p>
<p>Kerstin Rydbeck menar att denna situation hänger samman med att kvinnorna trängts undan under folkbildningens historia. Under folkhögskolans första period fanns ett par självständiga kvinnofolkhögskolor, som blev mycket kortlivade, kanske främst beroende på svårigheten att hitta finansiärer (Rydbeck, 2002). I detta sammanhang kan noteras att även den moderna kvinnofolkhögskolan vid sin start mötte motstånd och ifrågasättanden på grund av in inriktning mot kvinnor (Larsson, B, 2001).</p>
<p>Riksdagsbeslutet 1947 om bidrag till studieförbunden innebar en nystart med bättre ekonomiska förutsättningar för studieförbunden. Vid denna tid organiserades flera av dagens studieförbund eller deras föregångare. Beslutet kan ses som upptakten till folkbildningens moderna period. Kerstin Rydbeck visar att det i detta skede också inom kvinnoorganisationerna fanns ett intresse för studiecirkelfrågan. Man gjorde en egen utredning som bland annat visade att kvinnorna inom sina organisationer bedrev ett omfattande studiearbete (Rydbeck, 2002).</p>
<p>Några stora kvinnoorganisationer, Fredrika Bremerförbundet, Sveriges husmodersföreningars riksförbund och Riksförbundet Sveriges lottakårer, begärde i samband med bidragsreformen att få bilda studieförbund. Statens Folkbildningsnämnd, som hade att ta ställning till ansökan, avvisade den. Därmed fick vi ingen kvinnlig särorganisering på studieförbundsområdet (Rydbeck, 2002).</p>
<p>Kerstin Rydbeck drar två slutsatser av sin genomgång. Hon finner att inom de blandade organisationerna har ”kvinnornas möjligheter varit små att påverka och styra verksamheten åt ett håll som inte överensstämmer med männens önskemål”. Vidare ”har alternativa strategier som utvecklats för att tillgodose behov som inte inordnats under de etablerade folkbildningsorganisationernas paraply per definition inte räknats som folkbildning” (Rydbeck, 2002).</p>
<p>Kvinnligt – manligt</p>
<p>I sin studie av studiecirklar i textila konsthantverk diskuterar Louise Waldén dessa cirklars betydelse för individ och samhälle. Studiecirkeln bär på en samtalstradition som, menar hon, får en egen prägel just i de kvinnliga textila cirklarna. I hennes tolkning ges välbefinnandet en framträdande plats. Cirkeln för vidare en kvinnlig form av samvaro som förutom att den utvecklar både sinnlighet och praktisk färdighet också skapar välbefinnande.</p>
<p>De textila cirklarna ger också, enligt Waldén, ett eget perspektiv på samhället och dess offentlighet. Samtalen i cirkeln speglar en kvinnlig aspekt på samhället, ett kvinnligt medborgarskap. När kvinnors frågor räknas i in politiken blir kvinnor deltagare (Walden, 1994).</p>
<p>Waldén och hennes medarbetare ser de textila cirklarna som viktiga delar av det samlade folkbildningsarbetet. Samtidigt har man funnit att studieförbundens centrala ledningar värderar dessa kvinnodominerade ämnen lågt (Waldén, 1994). De får små resurser och får inte de utvecklingsmöjligheter som de skulle behöva. Vi kan också konstatera att ett kvinnodominerat ämnesområde som konsthantverket sedan 25 år tillbaka kontinuerligt minskat i volym.</p>
<p>I ett av projekten inom SUFO 96 studerades hantverkscirklar på ett sätt som gav möjlighet till jämförelser. I sin rapport konstaterar forskarna att bilden av studiecirkeln förändras beroende på om den befinner sig i ett kvinnligt eller manligt sammanhang (Andersson och Waldén, 1996). Gemensamt för kvinnodominerade textilcirklar och mansdominerade trä/metallcirklar var den positiva upplevelsen av cirkelkulturen och integreringen av lärande och gemenskap kring ett intresse som man delade samt att cirkeln var ett avbrott i vardagen.</p>
<p>En skillnad var kvantitativ. Textilcirklarna är långt fler än trä/ metallcirklarna. Forskarna tolkar detta som ett uttryck för skillnaden mellan det textilas plats i en kvinnlig kultur och trä/metallslöjdens plats i en manlig kultur. Textilcirkel finns i en kultur där man för ”samtal med sysselsatta händer”. Kvinnorna förde överhuvudtaget gärna samtal om privat bakgrund och personliga motiv medan man i trä/metallcirklarna var mer förtegen om det privata.</p>
<p>För kvinnorna var cirkeln i de flesta fall en ”frizon” för tillfredsställande av egna behov, en ”tom tid” där de kunde återhämta sig från en ansträngande vardag. För många av männen var cirkeln en förlängning av något de gjort i sitt yrkesliv eller velat göra rent yrkesmässigt. Cirkeln strukturerade en alltför tom tid. När männen hade gott om tid sökte de sig till cirkeln medan kvinnorna pressade in cirkeln i ett överfullt schema.</p>
<p>För kvinnorna var ofta målet att lära sig för att fortsätta hemma, på egen hand, medan männen ville fortsätta i cirkeln ”närmast en livstid”. Kvinnorna betonade lust och vardagskunskap, männen yrkeskunskap och produktion.</p>
<p>Även i SUFO 2:s antologi om informations- och kommunikationsteknikens (IKT) användning inom folkbildningen berörs frågor av intresse ur ett genusperspektiv. Så menar en forskargrupp att det är svårt att uttala sig om vad möjligheterna till IKT-stödda studier inom folkbildningen innebär. Risken finns att vi här ser ytterligare en kvinnofälla, där distansstudier å ena sidan skapar möjligheter att studera, men å andra sidan innebär att kvinnor riskerar att få kombinera en tredubbel arbetsbörda; förvärvsarbete, sköta hem/ barn samt studier (Dahlgren m.fl., 2004).</p>
<p>Med utgångspunkt i synen på folkbildningen som en ”manligt” präglad värld, diskuterar forskarna två olika sätt att se på rationalitet (Byström m.fl., 2004). De talar om omsorgsrationalitet respektive teknisk rationalitet där den senare ofta ses som överordnad. Omsorgsrationalitet kan uppfattas som ”kvinnlig” och teknisk rationalitet som ”manlig”. Frågan om genus i folkbildningen kan då problematiseras ytterligare. I en analys av organisationer och officiella sammanhang blir en slagsida mot det manliga uppenbar. Utifrån vår tids könsmaktsordning är detta något följdriktigt, menar forskarna, då män i högre utsträckning har förväntats ägna sig åt ”den offentliga” världen, medan kvinnor har förväntats sysselsätta sig med och i ”den privata”.</p>
<p>Folkbildningens syn på personlig utveckling och strävan mot att människor ska växa och utvecklas utifrån sina egna möjligheter bär tydliga drag av omsorgsrationalitet. Det konkreta studiearbetet i studiecirklar och folkhögskolekurser präglas möjligen också av omsorgsrationalitet. Denna tanke pekar i så fall mot att inom folkbildningen ryms dels en av omsorgsrationalitet präglad studieverksamhet, dels en av teknisk rationalitet präglad organisationskultur. I detta finns en konflikt som tar sig uttryck i eller medverkar till den könsfördelning som råder dels i verksamheten, dels i de ledande skikten inom skolor och organisationer.</p>
<p>I anslutning till det spänningsförhållande som framträder här finns också anledning att reflektera över samhällets syn på folkbildningen. De förväntningar som regeringen och andra bidragsgivare ställer på folkbildningen utgår från en teknisk rationalitet med krav på målstyrning, effektivitet och resultat som strider mot det slag av rationalitet som är bestämmande ute i cirklar och kurser.</p>
<p>Här finns ett fält där bland annat genusforskning eller en av genusmedvetenhet präglad organisations- och pedagogisk forskning skulle kunna bidra till att öka förståelsen för folkbildningsarbetet. En sådan forskning skulle också öka självförståelsen hos folkbildningen aktörer och i bästa fall kunna bidra till positiva förändringar (Byström m.fl., 2004). 9.3 Vår bedömning</p>
<p>Folkhögskolor och studieförbund möter intressen och behov hos både kvinnor och män. Att kvinnor totalt sett utgör en något större andel av deltagarna i såväl folkhögskolans kurser som studieförbundens cirklar kan tyda på att dessa studieformer erbjuder kvinnor möjligheter som bättre stämmer med de förutsättningar för studier som deras livssituation medger.</p>
<p>De tydliga skillnader som vi sett mellan mäns och kvinnors deltagande inom vissa ämnesområden kan ses som ett uttryck för att man söker olika slag av utbyte i cirklarna. Det kan också finnas ett samband mellan deltagandet, vad folkbildningen erbjuder och sättet att presentera verksamheten. De tydliga skillnader som finns mellan studieförbunden bör ge anledning till eftertanke.</p>
<p>Folkbildningens organisationer skiljer sig inte från samhället i övrigt ifråga om könsfördelningen i ledande roller. Inte minst folkhögskolan bär på en starkt patriarkal historia. Vi ser det som angeläget att man inte minst inom rörelseskolorna medvetet arbetar för en jämnare könsfördelning i ledande positioner såväl i styrelserna som på ledande tjänster. Den jämna könsfördelning som finns i lärarkåren bör kunna få genomslag även när det gäller rekrytering av rektorer. Att andelen kvinnor är relativt hög bland styrelseledamöter ger goda förutsättningar för en jämnare könsfördelning även på ordförandeposterna.</p>
<p>Även i studieförbundens styrelser ger den jämna fördelningen mellan könen på ledamotsnivå förutsättningar för en jämnare fördelning på ordförandenivå. I personalgruppen är förhållandet bättre under högsta chefsnivå vilket gör att det finns en rekryteringsbas för en ökad andel kvinnor även på cheftjänsterna såväl lokalt som i riksförbunden.</p>
<p>Av den information som vi har tillgänglig framgår inte om eller hur en diskussion om jämställdhet förs inom studieförbunden och folkhögskolorna. Vi vet inte om det görs några ansträngningar för att t.ex. söka orsaker till varför den manliga dominansen på de ledande posterna är så markant. Man kan fråga om anledningen till den rådande situationen står att finna i utformningen av och förväntningarna på chefsfunktionen och om av det skälet många kvinnor avstår från en sådan arbetsuppgift.</p>
<p>Vi vet inte heller något om vilken plats jämställdhetsfrågor har i verksamheten. Ett tiotal folkhögskolor anordnar årligen kurser om och för kvinnor, men jämställdhetsfrågorna bör naturligen kunna rymmas även i övriga kurser hos folkhögskolorna. Av studiecirkelstatistiken går det inte att utläsa om studier kring jämställdhetsfrågor arrangeras. Det är rimligt, anser vi, att folkhögskolor och studieförbund bidrar till en ökad jämställdhet i samhället, både genom en intern diskussion och genom kurs- och cirkel- och kulturprogramverksamheten.</p>
<p>Vi har också tagit fram exempel på frågor från aktuell forskning som berör genusperspektiv på folkbildningen. Inom detta område finns behov av fördjupad kunskap för att öka förståelsen för folkbildningens roll och betydelse i samhället. En sådan forskning kan också bidra till en fortsatt utveckling och förändring av de strukturer som styr folkbildningen.</p>
<p>Folkbildningens organisationer bör utveckla strategier för att förändra det manligt hierarkiska mönster som ännu präglar dem. Det är viktigt också mot bakgrund av hur deltagandet i verksamheten fördelar sig mellan kvinnor och män. Det finns, bedömer vi, goda förutsättningar för att lyckas i ett förändringsarbete. De skillnader vi sett mellan de politiskt styrda folkhögskolor som drivs av landsting och de skolor som drivs av folkrörelser kan uppfattas som att de folkrörelser, som står bakom bildningsorganisationerna, snarare är ett hinder för, än att de fungerar som pådrivande i jämställdhetsarbetet.</p>
<h2>10 Sammanfattande bedömning</h2>
<p>Den fria och frivilliga folkbildningen har en lång tradition i vårt land. Den har sitt ursprung i våra äldre folkrörelser och i människors strävan att skaffa sig redskap och personliga resurser för att kunna hävda sina intressen. Frihet och oberoende har genom folkbildningens hela historia ansetts vara viktiga kännetecken. De är begrepp som också fungerat som riktmärken för de ansvariga i folkbildningens organisationer. Det fria bildningsarbetet har enligt en allmänt vedertagen uppfattning gett viktiga bidrag till utvecklingen av det moderna samhället.</p>
<p>Uppgiften att utvärdera folkbildningen, så som den gestaltas av folkhögskolor och studieförbund måste, som vi ser det, lösas i medvetenhet om folkbildningens grundläggande kännetecken och dess roll i samhället. 10.1 Styrning, mål, motiv, utvärdering</p>
<p>Vi ser folkhögskolor och studieförbund som delar av ett stort folkrörelse- och frivilligsammanhang. Verksamheten har och bör ha sitt ursprung i och vägledas av idéer och värderingar. Detta innebär en mångfald som i sig är av avgörande värde för samhället som en demokratisk gemenskap.</p>
<p>Folkbildningen ska enligt detta synsätt inte lieras med den politiska maktens organ. Ekonomiskt stöd till folkbildningen från stat och kommun har sedan mer än ett halvsekel varit avgörande för bildningsorganisationernas styrka och utveckling. Från ömse håll har det emellertid setts som angeläget att bevara folkbildningens oberoende och distans till statliga organ.</p>
<p>Detta synsätt bekräftades och fick en delvis ny utformning med 1991 års reform av det statliga stödet till folkbildningen. I regeringens proposition angavs som den principiella utgångspunkten att ”folkbildningen ska vara fri och frivillig och styra sig själv”. En fri och frivillig folkbildning bidrar, enligt propositionen, till ”en demokratisk grundsyn och utveckling av samhället” (prop. 1990/91:82). Samma hållning kom till uttryck även i 1998 års folkbildningsproposition. 10.1.1 En fri och oberoende folkbildning</p>
<p>Folkbildningens självständighet säkras genom att staten endast anger syften med statsbidraget. Folkbildningsanslaget ska, som det uttrycks, stödja en verksamhet med vissa egenskaper och som får vissa konsekvenser. Det handlar om människors möjligheter att ta makt över sina liv, om att utjämna utbildningsklyftor, utveckla demokrati och delaktighet. Dessutom ställs krav på vissa prioriteringar, där regeringen i första hand riktar uppmärksamheten mot grupper som mindre än andra kunnat tillgodogöra sig samhällets resurser för utbildning och kultur (prop. 1997/98:115).</p>
<p>Folkbildningens organisationer får själva bära ansvaret för sin verksamhet, utforma mål för denna samt följa upp och utvärdera. Genom fortlöpande rapportering från Folkbildningsrådet hålls regering och riksdag informerade om utvecklingen inom folkbildningen. Återkommande statliga utvärderingar ska ge en fördjupad bild av hur verksamheten inom folkhögskolor och studieförbund utvecklas. Utvärderingarna ska också ge en bild av folkbildningens roll i samhället och underlag för att bedöma om motiven för samhällets stöd till folkbildningen kvarstår.</p>
<p>Under perioden från 1991 har två statliga utvärderingar genomförts. Den första genomfördes 1995–1996 och redovisades i betänkandet Folkbildningen – en utvärdering (SOU 1996:159). Betänkandet gav underlag för en ny proposition om folkbildning (prop. 1997/98:115). Vår utvärdering, som är den andra, inledde sitt arbete hösten 2001. Arbetet redovisas i fem delbetänkanden och detta slutbetänkande.</p>
<p>Vi anser att den ordning, som nu tillämpats från 1991, i stort sett har fungerat väl. I kapitel 3 har vi framfört vissa synpunkter på hur Folkbildningsrådet fullföljt sina uppgifter och på regeringens relation till folkbildningens organisationer.</p>
<p>Vi bedömer att det ännu tydligare än hittills bör klargöras att regeringen anger motiven för ett statligt stöd till folkbildningen. Dessa motiv är, enligt vår uppfattning, främst av ideologisk karaktär. Motiven ska sökas i den samhälleliga funktion folkbildningen förväntas fullfölja och som bärs upp av verksamhetens förankring i idéer och värderingar, som i sin tur lever inom det civila samhällets olika delar. 10.1.2 Motiv och uppföljning</p>
<p>Ett fritt bildningsarbete, där människor deltar av intresse och engagemang och som är väl förankrat i idéer och värderingar som bärs av rörelser och organisationer inom det civila samhället, är av avgörande betydelse för samhället. En sådan verksamhet bidrar till en värdefull mångfald. Den ger också utrymme för ifrågasättande, för nya perspektiv på samhälle och gemenskaper, för ny kunskap.</p>
<p>Som en konsekvens av denna syn anser vi att folkbildningens organisationer ska vara fria och oberoende i förhållande till såväl samhällets politiska organ som ekonomiska intressen. En förutsättning för att bevara detta oberoende är ett allmänt folkbildningsanslag av sådan storlek att det ger folkhögskolor och studieförbund goda arbetsmöjligheter.</p>
<p>Om bidragsgivaren till anslaget knyter krav ifråga om inriktning av eller innehåll i verksamheten riskeras det oberoende som utgör det bärande motivet för offentligt stöd till folkbildningen. Vi menar att målstyrning från bidragsgivarnas sida är oförenlig med den syn på folkbildningens funktion i samhället som vi här hävdat.</p>
<p>Detta utesluter inte att särskilda uppdrag, som avser i förväg angivna mål eller verksamheter, ges till folkbildningen vid sidan av folkbildningsanslaget. Sådana uppdrag måste då få en särskild finansiering. Alla parter måste, om ett sådant uppdrag ges, uppmärksamma att det inte får sådan omfattning och uppläggning att utrymmet för det fria bildningsarbetet begränsas.</p>
<p>En följd av de motiv för statligt stöd till folkbildningen, som vi angett, är att uppföljning och utvärdering tillmäts stor vikt. Det innefattar såväl utvärderingar av folkbildningens organisationer och deras verksamhet som utvärdering av stödet som sådant och dess betydelse.</p>
<p>En fortlöpande rapportering som ger en så god bild som möjligt av den verksamhet som folkhögskolor och studieförbund bedriver är ofrånkomlig. Folkbildningsrådet bör som hittills ansvara för denna rapportering som ska ge underlag för en fortlöpande bedömning av om motiven för stödet till folkbildningens organisationer har fortsatt giltighet. Av rapporteringen bör också framgå om motiven alltjämt är tillämpliga för den verksamhet som bedrivs av de bidragsmottagande organisationerna.</p>
<p>Utöver den löpande rapporteringen av verksamheten bedömer vi att det även i fortsättningen krävs mer omfattande, av regeringen initierade, utvärderingar av folkbildningens organisationer och deras verksamhet. Erfarenheten från de två utvärderingar som genomförts visar att de ger möjlighet till en djupare genomlysning och analys av folkbildningsarbetet och dess betydelse för enskilda och för samhället.</p>
<p>Den statliga utvärderingen bör inriktas på att ge underlag för en bedömning av i vilken grad motiven för stöd till folkbildningen har fortsatt relevans. Syftet med en sådan utvärdering är med andra ord att studera och bedöma det organiserade folkbildningsarbetets värde för samhället. Den bedömningen ska göras i ljuset av de motiv för samhällets stöd som riksdagen tidigare ställt sig bakom.</p>
<p>Statliga utvärderingar bör genomföras med viss kontinuitet. Vårt arbete inleddes fem år efter det att den förra utvärderingen lämnade sitt slutbetänkande. Vi bedömer detta vara en rimlig tidsperiod.</p>
<p>Båda utvärderingarna har initierat egna forskningsprojekt som legat till grund för utvärderingens ställningstaganden. Detta har varit av avgörande värde för vårt arbete. En svaghet är dock att den begränsade utredningstiden dels ger små möjligheter att identifiera forskningsbehov, dels leder till att forskningsprojekten måste genomföras på kort tid.</p>
<p>Vi bedömer att en kommande utvärdering behöver ha tidsutrymme för att skaffa sig överblick över forskningsläget och bedöma behovet av ny forskning i relation till utvärderingens huvudfrågor. Det bör också vara möjligt att genomföra något eller några forskningsprojekt av större omfattning än de vi kunnat göra. 10.1.3 Statsbidraget och dess handläggning</p>
<p>Folkbildningsrådet är en ideell organisation som tilldelats vissa myndighetsuppgifter. Rådet bör även i fortsättningen ges samma uppgifter. Av det följer, enligt vår mening, att regeringen inte har anledning att styra rådet på liknande sätt som man styr en myndighet. Därmed saknar även tanken på någon form av målstyrning från regeringens sida gentemot folkbildningen aktualitet.</p>
<p>Regeringen har, enligt detta sätt att se, att lägga fast motiven för statsbidrag så tydligt som möjligt. I detta sammanhang bör också klargöras formerna för en löpande uppföljning av att motiven alltjämt är tillämpliga på den folkbildningsverksamhet, som får del av statsbidragen. Som underlag för en sådan uppföljning är det nödvändigt att regeringen infordrar rapporter från Folkbildningsrådet om verksamhetens utveckling. Rapporterna kan också ta upp frågor om innehåll och sådana kvalitativa aspekter som bedöms möjliga att beskriva på ett tillfredsställande sätt.</p>
<p>Folkbildningsrådet bör, som en del av sin myndighetsuppgift, ha ett ansvar för att följa verksamheten och göra egna utvärderingar. Ytterst har Folkbildningsrådet ansvar för att bidrag inte går till organisationer vilkas verksamhet inte har de samhälleliga konsekvenser som utgör motivet för statsbidraget. Omvänt bör man också ta ansvar för att inga organisationer omotiverat ställs utan bidrag eller tilldelas mindre andel av bidraget än som kan sakligt motiveras.</p>
<p>Vi har pekat på problem med det nu gällande systemet för fördelning av statsbidraget till studieförbunden. Samtidigt har vi, med tillfredsställelse, noterat hur rådet lyckats fördela bidraget till folkhögskolorna så att nya skolor kunnat starta i nya miljöer. Vi ser dock ett problem i en fördelningsmodell som ensidigt utgår från ett enkelt mått på verksamhetens volym. Det är angeläget att det nuvarande systemets effekter på rapportering av verksamhet i studieförbunden närmare granskas.</p>
<p>Vi har noterat att studieförbunden, sett ur ett lokalt perspektiv, försvagat sin organisation. En bidragande orsak till detta torde vara att många kommuner valt att skära ner sitt stöd till folkbildningen. För att göra det möjligt för bildningsorganisationerna att behålla en lokal förankring är det angeläget att man även på kommunal nivå, av likartade motiv som statens, fortsätter att stödja folkbildningen i rimlig omfattning. 10.1.4 Folkbildningens kännetecken</p>
<p>Folkhögskolor och studieförbund har själva ett ansvar för att all verksamhet som bedrivs med statsbidrag präglas av ”folkbildningens kännetecken”. Enligt direktiven ska SUFO 2 belysa om annan externt finansierad verksamhet påverkat den ”ideologiska kärnan inom folkbildningen”. En naturlig fråga är vad denna kärna eller särart består av.</p>
<p>Frågan om folkbildningens särart har belysts i ett av våra forskningsprojekt. Inom ramen för detta belystes i ett delprojekt hur folkbildningens egen självbild, som den framträder i folkbildningens tidskrifter, har förändrats över tiden (Andersén, 2003). I ett annat delprojekt belystes hur forskningen om folkbildningen skapar sin bild av folkbildningen (Lundin, 2003).</p>
<p>Gunnar Sundgren granskar i en sammanfattande essä hur bilden av folkbildningen konstrueras inom folkbildningen själv, i ett statligt perspektiv och inom forskningen (Sundgren, 2003). Han menar att forskningen inte kunnat påvisa några tydliga för all folkbildning gemensamma drag. Han ser därför talet om särarten som ett uttryck för en ”föreställd gemenskap”. Särarten tar form i ett talande om, ett talande i sammanhang där det finns ett behov av att visa på folkbildningens särart. Det essentiella innehållet i särarten blir då mindre viktigt. Den gemensamma bilden av folkbildningen, den föreställda gemenskapen, utgör grund för det gemensamma handlandet.</p>
<p>Sundgrens slutsats handlar om de positiva erfarenheter från deltagare i folkbildning, som vi sett flera uttryck för i våra olika studier. Det går kanske inte att isolera några bestämda för folkbildningen gemensamma drag som utgör dess särart. I den mån en särart ändå finns, skulle den vara resultatet av faktorer utanför själva verksamheten.</p>
<p>Det är naturligt att här lyfta fram några kännetecken som vi menar har betydelse för och som motiverar att verksamheten får betydande bidrag från det offentliga. Ett centralt sådant är folkbildningens frihet och oberoende. Verksamheten i folkhögskolor och studieförbund styrs inte av läroplaner och krav från blivande arbetsgivare. Avgörande för inriktning på och uppläggning av kurser och cirklar är istället ett ideologiskt sammanhang tillsammans med deltagarnas egna val och intressen. Folkbildningen tillhör i denna mening vad som brukar betecknas som det civila samhället. Det är behov och intressen, som kommer till uttryck i denna miljö, som är vägledande för verksamheten.</p>
<p>Det öppna deltagandet är ett annat kännetecken på folkbildningen jämfört med annan kurs- och studieverksamhet. Denna öppenhet är också en viktig del av folkbildningens verksamhet på kulturområdet. Det är inom denna ram som det varit möjligt att skapa utrymme för en livaktig amatörverksamhet av stor betydelse för många människor.</p>
<p>Utvecklingen på utbildningsområdet under det senaste årtiondet ställer folkbildningen inför nya utmaningar. Det har bland annat betytt att man i viss utsträckning börjat verka på en kommersiell utbildningsmarknad. Det är en utveckling som kan komma att äventyra det oberoende som vi ser som ett av folkbildningens viktigaste kännetecken.</p>
<p>Utifrån den principiella syn på statens förhållande till folkbildningen, som formulerats i de två senaste folkbildningspropositionerna och som vi ytterligare har markerat, anser vi att statens stöd till folkbildningen kan fungera som ett skydd för oberoendet. Statens stöd ska inte vara förknippat med särskilda villkor utan följas upp i efterhand. Prövningen gäller då folkbildningens funktion i samhället, inte specifika statliga mål. Vi anser det naturlig att även det kommunala stödet till folkbildningen utformas på liknande sätt.</p>
<p>I ett avsnitt av kapitel 6 har vi diskuterat folkbildningens betydelse för demokratin. Enligt vår bedömning är oberoendet i förhållande till politiska organ, myndigheter och kommersiella intressen grunden för att folkbildningen ska fungera som ett stöd för en fortsatt demokratisk utveckling i samhället. 10.2 Reflektioner från en utvärdering</p>
<p>Värdet av att utvärderingar sker ligger inte bara i att beställaren och den utvärderade får information för bedömning om vad som gjorts och vägledning för framtida åtgärder. Det finns också ett värde i att, som SUFO 2, ha direktiv som innebär att arbetet ”ska i allt väsentligt genomföras i form av delstudier”. Sådana direktiv innebar att forskare ska anlitas och att utvärderingsarbetet därigenom kan pågå under en längre tid.</p>
<p>Den första statliga utvärderingen, SUFO 96, arbetade med samma förutsättningar. Vi kan nu konstatera att den kontakt med forskare och de forskningsrapporter som den utvärderingen resulterade i haft stor betydelse för att lyfta fram studieförbund och folkhögskolor som forskningsområde. I kombination med den forskning som Folkbildningsrådets utvärderingar har föranlett är det uppenbart att forskning om folkbildning har stimulerats. Vi har i vårt arbete haft tillgång till ett stort antal forskningsrapporter, även vid sidan av FBR:s arbete. Det har hjälpt oss att kunna ge en bred belysning av de områden som anges i våra direktiv. Betänkandet kan också ses som en redovisning av de senare årens folkbildningsforskning.</p>
<p>En summering av de rapporter, som ”våra” forskare och uppdragstagare har lämnat som underlag för våra bedömningar, visar dels att vi har anlitat flera medarbetare som inte tidigare profilerat sig inom detta område, dels att mycket av det som gjorts är om inte unikt, så i varje fall föga belyst tidigare.</p>
<p>De båda studierna av tidigare deltagares upplevelse av folkbildning är speciella både därför att sådana undersökningar tidigare gjorts i begränsad omfattning och därför att forskarna använde en i folkbildningsforskningen tämligen oprövad metod, livsberättelsen.</p>
<p>Studien av studieförbundens invandrarverksamhet i utsatta bostadsområden kompletterar de studier som tidigare gjorts inom folkhögskolan och bidrar till helhetsbilden av folkbildningens insatser på detta fält.</p>
<p>Undersökningen om funktionshindrade deltagare i folkbildningen torde vara den första övergripande inom detta område. Kompletterad med studien av det särskilda stödet till folkhögskolorna ger den en samlad bild av den verksamheten.</p>
<p>Forskare som forskar om vad andra forskare gjort inom ett visst område är förvisso inte unikt, men rapporten om folkbildningens särart öppnar för nya folkbildningsideologiska diskussioner. Delrapporten om hur särarten beskrivits i folkbildningens tidskrifter torde vara den första i sitt slag.</p>
<p>Kartläggningen av studieförbundens ekonomi liksom av det demokratiska inflytande för olika grupper inom studieförbund och folkhögskolor är också ”förstlingsverk”. Vår kartläggning av kulturen i åtta kommuner bidrar till att belysa ett inom folkbildningsforskningen eftersatt område.</p>
<p>Antologin om informations- och kommunikationstekniken i folkbildningen hoppas vi ska kunna tjäna som underlag eller bakgrund för en kommande utvärdering av folkbildningen, där rimligen utveckling på IKT-området kommer att spela en mer framträdande roll än i vår utvärdering.</p>
<p>Vi vill också framhålla att det i vårt arbete har varit mycket värdefullt att ha tillgång till en rådgivande expertgrupp. Den har bidragit med för våra forskargrupper konstruktiva synpunkter och varit ett utmärkt stöd för våra analyser och bedömningar.</p>
<p>Områden som behöver belysas ytterligare</p>
<p>I betänkandet finns en rad områden som skulle behöva belysas ytterligare. Det kan gälla t.ex. styrningsfrågor, deltagandets betydelse för deltagarna, folkbildningens roll för kulturlivet. I bedömningsavsnitten i betänkandets olika kapitel har vi på några ställen pekat på områden som borde bli föremål för fortsatt forskning och utvärdering.</p>
<p>En djupare studie av förhållandena i studieförbundens lokala verklighet behöver genomföras. Hur avgränsas folkbildningsverksamhet gentemot t.ex. föreningsaktivitet eller verksamhet i samverkan med samhällsinstitutioner. Folkbildningsrådet borde i sitt löpande arbete med uppföljning och utvärdering uppmärksamma den lokala verksamhetens villkor. I kommande statliga utvärderingar bör denna problematik ägnas fördjupad uppmärksamhet.</p>
<p>Utvärderingsinsatser behövs för att följa upp den riktade verksamhet som anordnas för de särskilda grupperna. Svarar den mot förväntningarna och vilken betydelse har den för den enskilde deltagarens utveckling och planering?</p>
<p>Forskning om köns- och jämställdhetsfrågor inom folkbildningen behövs för fördjupad kunskap om folkbildningens roll och betydelse i detta sammanhang. En sådan forskning skulle också kunna också bidra till en fortsatt utveckling och förändring av de strukturer som styr folkbildningen. 10.3 Folkbildningen och statsbidragets syften – sammanfattande bedömning</p>
<p>Av förordningen om statsbidrag till folkbildningen framgår vilka syften staten har med bidraget. Staten förväntar sig att folkbildningen genom statsbidraget ska främja möjligheterna för kvinnor och män att forma ett bättre liv och att öka sitt engagemang för samhällsutvecklingen. Ett annat syfte med bidraget är att det ska stödja en verksamhet som stärker och utvecklar demokratin. Bidraget syftar också till att främja kulturlivet så att intresset breddas, delaktigheten ökar liksom möjligheterna till kulturupplevelser och eget skapande.</p>
<p>Enligt vår bedömning motsvarar verksamheten i studieförbund och folkhögskolor dessa syften.</p>
<p>Det demokratiska perspektivet</p>
<p>Folkbildningens verksamhet är omfattande, har en stor ämnesbredd, berör olika samhällsgrupper och alla åldrar. Den ställer inga krav på bakgrund eller tidigare kompetens för deltagande och den står till hela folkets förfogande. I detta finns ett starkt demokratiskt inslag.</p>
<p>Det breda deltagandet liksom karaktären av alternativ bildningsväg ser vi som folkbildningens viktigaste tillgångar. Studieförbundens cirkelverksamhet är unik i sin förmåga att attrahera olika grupper i samhället. Där finner äldre generationer en plats för studier och utveckling. Samtidigt väljer en stor grupp unga att i studiecirklar utveckla intressen vid sidan av skola och arbete. Folkhögskolan framstår främst som en alternativ studieväg, som bättre än andra studievägar kan anpassas till deltagarnas behov och intressen.</p>
<p>De studier som gjorts för SUFO 2 tyder på att deltagande i folkbildning kan fungera som en väg för många unga att orientera sig i samhället. Folkbildningens betydelse för den enskilde skiftar men våra resultat tyder på att deltagandet öppnar möjligheter för unga i deras personliga utveckling.</p>
<p>Samtidigt visar forskning att det finns anledning för studieförbund och folkhögskolor att kontinuerligt arbeta för att ett demokratiskt arbetssätt befästs i folkhögskolekursen och i studiecirkeln. Det får inte finnas ett glapp mellan mål och ideal å ena sidan och de praktiska arbetsvillkoren i cirklar och folkhögskolekurser å den andra sidan.</p>
<p>Den folkbildningsideologiska hållning och den pedagogiska grundsyn som präglar folkbildningen, uttryckt i skrivningar om mål och syften, måste få sitt praktiska genomslag i verksamheten. Detta är, som vi ser det, en förutsättning för att offentligt stöd till folkhögskolor och studieförbund långsiktigt ska kunna motiveras.</p>
<p>Vi anser också att folkbildningen borde engagera sig djupare i att stimulera studiegrupper till ett vidgat deltagande i det offentliga samtalet genom att agera offentligt. Också det skulle bidra till att vitalisera demokratin.</p>
<p>När det gäller folkbildningens roll för att utveckla ett demokratiskt synsätt är den inre demokratin betydelsefull. Våra studier visar att det återstår en del att göra när det gäller ett mer jämställt förhållande mellan olika parter både i styrelser och på ledande tjänster inom studieförbunden och folkhögskolorna. Även om könsfördelningen i stora drag är tämligen jämn så finns en klar mansdominans på ordförande- och chefsposterna. Också åldersmässigt finns en snedfördelning som innebär att yngre människor till stor del saknas i dessa sammanhang. Särskilt besvärande i detta perspektiv är den mycket låga andelen personer med utländsk bakgrund och personer med funktionshinder.</p>
<p>Kulturområdet</p>
<p>En central uppgift för folkbildningen finns på kulturområdet. Utvärderingen visar att studieförbundens och folkhögskolornas verksamhet spelar en mycket viktig roll för det lokala kulturlivet. Folkbildningen står för ett brett och varierat kulturutbud och bidrar till ökad delaktighet. Verksamheten ger också rika tillfällen till eget skapande.</p>
<p>En stor del av amatörverksamheten inom musik, teater, dans, konst och konsthantverk är i den lokala miljön beroende av studieförbundens insatser. Folkhögskolorna spelar genom sina estetiska kurser en roll för den långsiktiga utvecklingen på detta område.</p>
<p>Utanför de större städerna är folkbildningens organisationer ofta de främsta arrangörerna av konserter, teaterföreställningar, utställningar m.m. Studieförbundens verksamhet är av stor betydelse för att vidmakthålla att ett utbud också är tillgängligt på mindre orter. Det är önskvärt att folkbildningen i samverkan och med stöd av kommunerna även i fortsättningen kan ha en framträdande roll som arrangörer.</p>
<p>Det finns anledning till oro när det gäller vilka möjligheter studieförbunden har att fortsatt spela en aktiv roll. Minskande bidrag, ökande kostnader, färre lokalkontor bidrar till sämre möjligheter för förbunden att erbjuda verksamheter och att de som anordnare blir mer osynliga. Det tomrum som riskerar att uppstå, om studieförbundens aktivitet på kulturområdet minskar, är det ingen annan som fyller ut.</p>
<p>Särskilt angelägna målgrupper</p>
<p>Folkbildningsverksamheten ska prioritera vissa grupper i samhället och bidra till att utjämna utbildningsklyftor och höja utbildningsnivån. I utvärderingens uppdrag ingår att belysa folkbildningens betydelse för personer med utländsk bakgrund, för de nationella minoriteterna samt för deltagare med funktionshinder. Verksamheten för dessa grupper är omfattande och bidrar till att uppfylla de grundläggande intentioner som staten har uttryckt.</p>
<p>I kapitel 8 om deltagare med funktionshinder betonas verksamhetens betydelse ur ett empowermentperspektiv. Det perspektivet kan läggas på all folkbildningsverksamhet, men blir särskilt viktigt när det gäller verksamhet som vänder sig till de nämnda målgrupperna. Likaså kan den diskussion som förs i kapitel 7 om integration ses i ett vidare perspektiv och omfatta även de nationella minoriteterna och deltagare med funktionshinder. Folkbildningens förhållningssätt till integration och medvetenhet om vad ett integrationsperspektiv på verksamheten innebär behöver utvecklas.</p>
<p>Våra studier tyder på att både studieförbund och folkhögskolor på ett mer medvetet sätt behöver forma verksamheten för de särskilt viktiga målgrupperna så att deltagarnas behov, förväntningar, kulturella bakgrund, tidigare kunskaper och erfarenheter görs synliga.</p>
<p>Att i ett mångkulturellt samhälle skapa likvärdiga möjligheter för alla grupper är inte främst en fråga för folkbildningen. En strukturell integration med jämlikhet mellan olika befolkningsgrupper ifråga om tillgång på likvärdiga resurser ifråga om arbete, boende, utbildning m.m. är en förutsättning för att folkbildningens insatser ska bli verkningsfulla. Vad folkbildningen kan bidra med är vissa studiemöjligheter och mötesplatser där olika grupper kan lära känna varandra.</p>
<p>Sammanfattande bedömning</p>
<p>Vår sammanfattande bedömning är att den verksamhet som folkhögskolor och studieförbund bedriver med statsbidrag uppfyller de intentioner som staten har med bidraget till folkbildningen. Utvärderingen visar att statsbidragen har stor betydelse för att verksamheten kommer till stånd. Det finns starka skäl för ett fortsatt statligt stöd till folkbildningen.</p>
<h2>Referenser</h2>
<p>Adolfsson, Lena (Red.) (2003). College: Folkuniversitetets collegemodell för gränszonen gymnasieskola – högskola .</p>
<p>Almerud, Peter (2002).  Verktyg för kulturdemokrati. En rapport om Kultur i arbetslivet . Statens kulturråd. Rapport 2002:1.</p>
<p>Andersén, Annelie (2003). Talet om särarten och dess konstruktion i svenska folkbildningstidskrifter. I Folkbildningens särart? Offentlighet, forskning och folkbildares självförståelse  (SOU 2003:94).</p>
<p>Andersson, Anders (1999).  Mångkulturalism och svensk folkhögskola. Studie av en möjlig mötesarena . Uppsala universitet.</p>
<p>Andersson, Eva (2000).  Cirkelledarskapet. En intervju- och enkätstudie med cirkelledare . Folkbildningsrådet.</p>
<p>Andersson, Eva, Laginder, Ann-Marie, Larsson, Staffan, Sundgren, Gunnar (1996). Cirkelsamhället  (SOU 1996:47).</p>
<p>Andersson, Eva, Petersson Bengt & Riomar, Sandra (2004). Flexibilitetens dilemma – lärandemiljö i förändring. I Folkbildning och lärande med  IKT-stöd   (SOU 2004:8).</p>
<p>Andersson, Eva & Laginder, Ann-Marie (2004). ”Studierna blev möjliga att genomföra …” – Om samspelet mellan distansstudier och vardag. I Folkbildning och lärande med  IKT-stöd   (SOU 2004:8).</p>
<p>Andersson, Karin & Alsin, Ulla (2001). Studiecirkeln – samhällets vardagsrum . Institutionen för samhälls- och beteendevetenskap. Mälardalens Högskola.</p>
<p>Andersson, Mikael (2004). CFL och folkbildningen. I Folkbildning och lärande med  IKT-stöd   (SOU 2004:8).</p>
<p>Andersson, Per (2004). IKT, pedagogik och demokrati i folkbildningen. I  Folkbildning och lärande med IKT-stöd (SOU 2004:8)</p>
<p>Andersson, Yvonne & Waldén, Louise (1996). Kunskapssyn och samhällsnytta i hantverkscirklar och hantverksutövande . (SOU 1996:122).</p>
<p>Arvidson, Lars (1985).  Folkbildning i rörelse. Pedagogisk syn i folkbildning inom svensk arbetarrörelse och frikyrkorörelse under 1900talet, en jämförelse. CWK Gleerups.</p>
<p>Bergstedt, Bosse & Helmstad, Glen (2003). Existens och folkbildning. Tolkning av unga vuxnas liv och lärande omkring år 2000. I Deltagares upplevelser av folkbildning  (SOU 2003:112).</p>
<p>Berndtsson, Rolf (2000).  Om folkhögskolans dynamik. Möten mellan olika bildningsprojekt . Linköpings universitet.</p>
<p>Berndtsson, Rolf (2003).  Nya folkhögskolor. En uppföljningsstudie av de folkhögskolor som blivit självständiga mellan åren 1991 och 2000 . Folkbildningsrådet.</p>
<p>Blomster,  Jan-Olof  (2001).  Nationella minoriteters deltagande i folkbildningen , Folkbildningsrådet.</p>
<p>Borgström, Lena, Gougoulakis, Petros, Höghielm, Robert (1998).</p>
<p>Lärande i studiecirkel. En studie av en pedagogisk miljö . Lärarhögskolan i Stockholm.</p>
<p>Byström, Jan, Sundgren, Gunnar & Tegnér, Kajsa (2004). Reformerad@folkbildning.se. I Folkbildning och lärande med IKTstöd  (SOU 2004:8).</p>
<p>Dahlgren, Ethel, Hult, Agneta, Söderström, Tor & Hamilton, David (2004). Att fånga folkbildning på nätet. I Folkbildning och lärande med  IKT-stöd   (SOU 2004:8).</p>
<p>Dahlgren, Hans (1995).  Folkbildning och deltagare med funktionshinder – förutsättningar och nöjligheter i sex kommuner samt vid 44 folkhögskolor. Analys av måldokument . Göteborgs universitet.</p>
<p>Ekman, Birgitta & Andersson, Margareta (2000). Skapandets mångfald. Om kultur och kulturverksamhet i folkbildningen . Folkbildningsrådet.</p>
<p>Eriksson, Lisbeth (1997).  Folkhögskolan som mångkulturell mötesplats . Folkbildningsrådet.</p>
<p>Eriksson, Lisbeth (1999).  Folkbildning i ett mångfaldigt samhälle. Segregerande verksamhet med integrerande syfte? Folkbildningsrådet.</p>
<p>Eriksson, Lisbeth (2000).  Forskningsöversikt rörande målgrupperna funktionshindrade och invandrare . Folkbildningsrådet (opublicerat).</p>
<p>Eriksson, Lisbeth (2002).  ”Jag kommer aldrig att tillhöra det här samhället…” Om invandrare, integration och folkhögskola . Linköpings universitet.</p>
<p>Eriksson, Lisbeth & Osman, Ali (2003). Utsatt folkbildning – en studie av studieförbundens verksamhet med invandrardeltagare i utsatta bostadsområden. I  Folkbildning och integration (SOU 2003:108). Folkbildningsförbundet.  Sammanställningar av studieavdelningarnas ekonomi.</p>
<p>Folkbildningsförbundet (2001). Sammandrag av Lena Lindgrens rapporter ”I medlemmars ställe” (1998) samt ”I myndighets ställe” (2001) . PM 2001-11-15.</p>
<p>Folkbildningsförbundet (2002).  Studieförbundens organisation 2002. Kartläggning studieförbundens strukturomvandling . Rapport.</p>
<p>Folkbildningsförbundet (2003).  Etikdialog. Slutrapport från ett etikprojekt inom FBF 2001–2002.</p>
<p>Folkbildningsförbundet (2003).  Roller, relationer och resurser. Slutrapport från 3 R-gruppen.</p>
<p>Folkbildningsförbundet (2003).  Folkbildning som lokal utvecklingskraft. Slutrapport från ett utvecklingsprojekt i Sörmland 2001–2002.</p>
<p>Folkbildningsrådet.  Årsredovisningar 1991–2002.  Folkbildningsrådet (2000).  Folkbildningssamarbete mellan Sverige,</p>
<p>Baltikum och Polen 1990–2000.</p>
<p>Folkbildningsrådet (2000).  Synliggöra målgruppsarbete – strävanden och åtgärder i studieförbunden för att nå funktionshindrade och invandrare .</p>
<p>Folkbildningsrådet (2000).  RRV-rapporten 1999:4 Folkbildning – styrning och kontroll . Rapport till Utbildningsdepartementet.</p>
<p>Folkbildningsrådet (2000).  Statsbidrag till studieförbunden . Folkbildningsrådet (2001).  Statsbidragsvillkor för nya studieförbund . Folkbildningsrådet (2002).  Kultur i studieförbunden. Kulturens varp och mångskiftande inslag .</p>
<p>Folkbildningsrådet (2002).  Om folkhögskolans ansvars- och anordnarroll .</p>
<p>Folkbildningsrådet (2002).  Riktlinjer för anordnarskap och statsbidragets avgränsning avseende folkhögskolorna .</p>
<p>Folkbildningsrådet (2002).  Uppföljningsrapport 2001 . Folkhögskolorna. Folkbildningsrådet (2003).  Folkbildningsrådets statsbidragsfördelning .</p>
<p>Rapport till Utbildningsdepartementet.</p>
<p>Folkbildningsrådet (2003).  Förstärkningsbidraget – utformning och kriterier .</p>
<p>Folkbildningsrådet (2003). Målgruppsrapportering . PM 2003-01-08.</p>
<p>Folkbildningsrådet (2003).  Stadgar för folkbildningsrådet (fastställda</p>
<p>Folkbildningsrådet (2003).  Uppföljningsrapport 2002 .  Folkhögskolorna.</p>
<p>Folkbildningsrådet (2003).  Verksamhetsplan 2004 . Folkhögskolornas Informationstjänst.  Folkhögskolekatalogen . Förordning (SFS 1991:977 med ändring 1998:973 och 2000:145). Glesbygdsverket (2002).  Kartläggning av lärcentra i Sverige 2001 . Gougoulakis, Petros (1996). ”man lär sig mer än man tror genom att träffas” – en studie av samhällsinriktade studiecirklar. I Tre rapporter om studiecirklar , SOU 1 996:154).</p>
<p>Grassman Jeppsson, Eva & Svedberg, Lars (1999). Medborgarskapets gestaltningar. Insatser i och utanför föreningslivet. I Civilsamhället  (SOU 1999:84).</p>
<p>Hartman, Per (1999).  Att mötas i studier – en studie av vuxenstuderande i folkhögskola och studieförbund . Linköpings universitet, Vuxenutbildarcentrums skriftserie.</p>
<p>Hartman, Per (2003).  Att bilda med bild. En studie av de praktiskt estetiska studiecirklarnas utveckling . Linköpings universitet.</p>
<p>Hellblom, Lena (1985).  Från primitiv till organiserad demokrati . Salamander.</p>
<p>Holmström, Ola (2000).  Funktionshindrade och folkhögskolan. Perspektiv på empowerment genom folkbildning . Folkbildningsrådet.</p>
<p>Jonsson, Jan O. & Gähler, Michael (1995).  Folkbildning och vuxenstudier. Rekrytering, omfattning, erfarenheter (SOU 1995:141).</p>
<p>Karlsson, Cristina (2000).  Synliggöra målgruppsarbete –strävanden och åtgärder i studieförbunden för att nå funktionshindrade och invandrare . Folkbildningsrådet.</p>
<p>Landström, Inger (2004). Hur den nya tekniken för information och kommunikation används i folkhögskolor och studieförbund. I Folkbildning och lärande med  IKT-stöd   (SOU 2004:8)</p>
<p>Larsson, Berit (1997)  Ljus och upplysning äfven för qvinnan. Kvinnors medborgarbildning i den svenska folkhögskolan 1868–1918.  Anamma Böcker.</p>
<p>Larsson, Berit (2001). Könskillnad och folkbildning. I Nordberg, Karin & Rydbeck, Kerstin. Folkbildning och genus – det glömda perspektivet . Mimer</p>
<p>Larsson, Staffan (1999). Studiecirkeldemokratin. I Civilsamhället  (SOU 1999:84).</p>
<p>Larsson, Stig, Egard, Hanna & Olofsson, Kerstin (2003).  Folkbildning och funktionshinder – en fallstudie i Skåne (SOU 2003:108).</p>
<p>Lindgren, Lena (1996).  Kan en filthatt stärka demokratin? Om mål och ideal i folkbildning . Carlsson Bokförlag.</p>
<p>Lindgren, Lena (1996). Folkbildningsrådet ”i myndighets ställe”. I</p>
<p>Lindgren, Lena (1999). Det idealiserade föreningslivet. I Civilsamhället,  Demokratiutredningens forskarvolym VIII, (SOU 1999:84).</p>
<p>Lindgren, Lena (2001).  Varken privat eller offentligt , Göteborgs universitet, CEFOS .</p>
<p>Lundin, Anna (2003). Folkbildningens särart - såsom konstruerad i avhandlingar inom folkbildningsforskning. I Folkbildningens särart? Offentlighet, forskning och folkbildares självförståelse  (SOU 2003:94).</p>
<p>Löwkrantz, Bo & Fryksmark, Emma (2003). Särdrag kostar – en studie om folkhögskolornas ekonomiska förhållanden. I Fyra rapporter om folkbildning  (SOU 2003:125).</p>
<p>Mustel, Kerstin (red.) 2002.  Från rektorsförening till fackförbund. Svenska folkhögskolans lärarförbund 1902–2002.  SFHL.</p>
<p>Mustel, Kerstin (2004). Folkhögskolan under 1990-talet. I Årsbok om folkbildning 2003 . Föreningen för folkbildningsforskning.</p>
<p>Nicklasson, Laila (2002).  Medborgarbildning i lokalsamhället. En rapport från projektet Folkbildningen och de demokratiska utmaningarna . Folkbildningsrådet.</p>
<p>Nordberg, Karin & Rydbeck, Kerstin, Red. (2001). Folkbildning och genus – det glömda perspektivet . Mimer</p>
<p>Paldanius, Sam (2003). Det här borde alla få pröva! En studie om deltagares erfarenheter av studier på folkhögskola. I  Deltagares upplevelser av folkbildning (SOU 2003:112).</p>
<p>Persson, Eric R. (2004).  Studieförbundens ekonomi, organisation, personal . Rapport till SUFO 2 (opublicerat).</p>
<p>Petersen, Ann-Louise (2001). Studieförbunden i ny roll på utbildningsmarknaden. I Kommunal ekonomi och politik , volym 5, nr 2.</p>
<p>Regeringens proposition 1990/91:82 Om folkbildning . Regeringens proposition 1995/96:222 Om sysselsättningen . Regeringens proposition 1996/97:3 Kulturpolitik .</p>
<p>Regeringens proposition 1997/98:16 Sverige, framtiden och mångfalden – från invandrarpolitik till integrationspolitik . Regeringens proposition 1997/98:115  Folkbildning .</p>
<p>Regeringens proposition 1998/99:143 Nationella minoriteter i Sverige . Regeringens proposition 2000/01:72 Vuxnas lärande och utvecklingen av vuxenutbildningen .</p>
<p>Regeringens proposition 2001/02:15  Den öppna högskolan . Regeringens skrivelse Skr. 2001/02:176.  Kultur och delaktighet . Riksrevisionsverket (1999).  Folkbildning – styrning och kontroll . RRV</p>
<p>Roselius, Monica. (2002). SFHL och jämställdheten. I Mustel, Kerstin m.fl. Från rektorsförening till fackförbund. Svenska folkhögskolans lärarförbund  SFHL.</p>
<p>Rydbeck, Kerstin (2002). Kön och makt i folkbildningen – Reflexioner kring kvinnornas positioner inom 1900-talets fria bildningsarbete. I</p>
<p>Utbildning och demokrati. Tidskrift för didaktik och utbildningspolitik , 2:2002. Örebro universitet.</p>
<p>Samernas utbildningscentrum (2002). Strategier för utveckling . Rapport angående utredning av Samernas utbildningscentrum .</p>
<p>SCB (1992).  Studieförbunden och andra ideella föreningar . Statistiska meddelanden. Ku 10 SM 9201.</p>
<p>SCB (1993). Folkhögskolan 1992/93 . Statistiska meddelanden U SM 9301.</p>
<p>SCB (2003).  Folkhögskolan vår- och höstterminen 2002 . Statistiska meddelanden UF 22 SM 0301.</p>
<p>SCB (2003).  Föreningslivet i Sverige. Välfärd, socialt kapital och demokratiskola . Levnadsförhållanden rapport 98.</p>
<p>SOU 1995:141 Folkbildning och vuxenstudier . Delbetänkande av Utredningen för statlig utvärdering av folkbildningen.</p>
<p>SOU 1995:84 Kulturpolitikens inriktning . Slutbetänkande av Kulturutredningen.</p>
<p>SOU 1996:27  En strategi för kunskapslyft och livslångt lärande . SOU 1996:47  Cirkelsamhället . Delbetänkande av Utredningen för statlig utvärdering av folkbildningen.</p>
<p>SOU 1996:75. Värden i folkhögskolevärlden . Delbetänkande av Utredningen för statlig utvärdering av folkbildningen.</p>
<p>SOU 1996:122  Kunskapssyn och samhällsnytta i hantverkscirklar och hantverksutövande . Delbetänkande av Utredningen för statlig utvärdering av folkbildningen.</p>
<p>SOU 1996:127. Folkbildningens institutioner . Delbetänkande av Utredningen för statlig utvärdering av folkbildningen.</p>
<p>SOU 1996:154. Tre rapporter om studiecirklar . Delbetänkande av Utredningen för statlig utvärdering av folkbildningen.</p>
<p>SOU 1996:159. Folkbildningen – en utvärdering . Slutbetänkande av Utredningen för statlig utvärdering av folkbildningen.</p>
<p>SOU 1999:84. Civilsamhället . Demokratiutredningens forskarvolym VIII.</p>
<p>SOU 2000:1. En uthållig demokrati . Betänkande av Demokratiutredningen.</p>
<p>SOU 2000:28  Kunskapsbygget 2000 – det livslånga lärandet . Slutbetänkande från Kunskapslyftskommittén.</p>
<p>SOU 2003:108 Folkbildning och integration . Delbetänkande av Utredningen för statlig utvärdering av folkbildningen.</p>
<p>SOU 2003:112  Deltagares upplevelse av folkbildning . Delbetänkande av Utredningen för statlig utvärdering av folkbildningen.</p>
<p>SOU 2003:118  Allmänna samlingslokaler – demokrati, kultur, utveckling . Betänkande av Utredningen om allmänna samlingslokaler.</p>
<p>SOU 2003:125  Fyra rapporter om folkbildning . Delbetänkande av Utredningen för statlig utvärdering av folkbildningen.</p>
<p>SOU 2004:8  Folkbildning och lärande med IKT-stöd – en antologi om flexibelt lärande i studieförbund och folkhögskolor . Delbetänkande av Utredningen för statlig utvärdering av folkbildningen.</p>
<p>Statens kulturråd (1998).  Funktionshindrades tillgång till kultur. Kartläggning och handlingsprogram . Rapport 1998:3.</p>
<p>Statens kulturråd (2001).  Schottis på Dalhall. Om staten och den lokala kulturen . Rapport 2001:1.</p>
<p>Statens kulturråd (2001).  De nationella minoriteterna och kulturlivet . Rapport 2001:4.</p>
<p>Statens kulturråd (2002).  Den kulturella välfärden. Elitens privilegium eller möjlighet för alla? Svenska folkets kulturvanor   En rapport grundad på Välfärdsstatistiken/ULF.</p>
<p>Statens kulturråd (2003). Studieförbunden 2002 . Kulturen i siffror 2003:2.</p>
<p>Statskontoret (2003).  Folkbildningsrådets myndighetsroll – ett vägval . Statskontoret 2003:15.</p>
<p>Svenska Kommunförbundet (2003). Vem tar hand om kultur och fritid i Sveriges kommuner? Våren 2003.</p>
<p>Svenska kyrkan (2003).  Kyrkan mitt i musiklivet. Utredningen om kyrkomusiken ställning som en del av det offentliga musiklivet i Sverige . Svenska kyrkans utredningar 2003:3.</p>
<p>Svensson, Alvar (1996). Folkbildningen som institution. I Folkbildningens institutioner  (SOU 1996:127).</p>
<p>Svensson, Alvar (2001).  Krafter i samspel. Om lokal kultur- och fritidspolitik – erfarenheter och slutsatser . Kommentus Förlag.</p>
<p>Svensson, Alvar (2002). Studieförbunden under ett kvartssekel. I Årsbok om folkbildning 2002 . Föreningen för folkbildningsforskning.</p>
<p>Svensson, Alvar (2002).  Studiecirkeldeltagare 2000? Rapport från studie av deltagare i studieförbundens cirkelverksamhet studieåret 2000 . Folkbildningsrådet.</p>
<p>Sundgren, Gunnar (1998).  Folkbildningsforskning – en kunskapsöversikt . Folkbildningsrådet/Mimer.</p>
<p>Sundgren, Gunnar (2000).  Demokrati och bildning. Essäer om svensk folkbildnings innebörder och särart . Bildningsförlaget.</p>
<p>Sundgren, Gunnar (2003). Folkbildningens särart som fenomen och problem I Folkbildningens särart? Offentlighet, forskning och folkbildares självförståelse  (SOU 2003:94).</p>
<p>Thörn, Håkan (1999). Nya sociala rörelser och politikens globalisering. Demokrati utanför parlamentet? I Civilsamhället  (SOU 1999:84).</p>
<p>Utbildningsdepartementet (2003). Validering m.m. – fortsatt utveckling av vuxnas lärande . (Ds 2003:23)</p>
<p>Utbildningsdepartementet (2003). En ny eftergymnasial yrkesutbildning . (Ds 2003:33)</p>
<p>Waldén, Louise (1994).  Handen och anden. De textila studiecirklarnas hemligheter . Carlssons.</p>
<p>Vestlund, Gösta (1996),  Folkuppfostran Folkupplysning Folkbildning. Det svenska folkets bildningshistoria – en översikt . Utbildningsförlaget Brevskolan.</p>
<p>Wijkström, Filip & Lundström, Tommy (2002). Den ideella sektorn. Organisationerna i det civila samhället . Sober Förlag.</p>
<p>Öhlund, Thomas (1995). Rockmusik som folkbildning. I Tre rapporter om studiecirklar.  (SOU 1995:154)</p>
<p>Internet</p>
<p>Ax hemsida: www.amatorkultur.nu</p>
<p>Kulturnät Sverige: www.kultur.nu</p>
<p>KY-myndighetens hemsida: www.ky.se</p>
<p>Nätbildarnas hemsida: www.natbildarna.nu</p>
<p>Rekryteringsdelegationens hemsida: www.rekrytering.gov.se/rekrytering</p>
<p>Samverkansdelegationens hemsida: www.samverkansdelegationen.gov.se</p>
<p>Skolverkets hemsida: www.skolverket.se/friskolor</p>
<p>Bilaga 1</p>
<h2>Kommittédirektiv</h2>
<p>Beslut vid regeringssammanträde den 27 september 2001</p>
<p>Sammanfattning av uppdraget</p>
<p>En utredare tillkallas för att planera och genomföra en statlig utvärdering av folkbildningen, dvs. studieförbund och folkhögskolor. En utgångspunkt för utvärderingen skall utgöras av vad som anförts i propositionen om Vuxnas lärande och utvecklingen av vuxenutbildningen (prop. 2000/01:72, bet. 2000/01:UbU15, rskr. 2000/01:229). Uppdraget skall redovisas senast den 15 mars 2004.</p>
<p>Bakgrund</p>
<p>Våren 1991 beslutade riksdagen efter förslag i 1991 års folkbildningsproposition (prop. 1990/91:82, bet. 1990/91:UbU18, rskr. 1990/91:358) om nya bestämmelser för statsbidragen till folkbildningen, dvs. till studieförbund och folkhögskolor. Detta innebar en markant ändrad ansvarsfördelning mellan staten och folkbildningen, där staten endast fastställer syften med bidragsgivningen och folkbildningens anordnare själva lägger fast målen för verksamheten. Dessa syften kompletterades efter förslag i 1998 års folkbildningsproposition (prop. 1997/98:115, bet.1997/98:KrU17, rskr. 1997/98:25 8).</p>
<p>Vid riksdagens beslut våren 1991 förutsattes att folkbildningen kontinuerligt skall genomföra uppföljning och utvärdering av sin statsbidragsstödda verksamhet och återrapportera till regeringen. Beslutet innebar också att staten vart tredje år skulle göra en fristående utvärdering av folkbildningen.</p>
<p>År 1994 tillkallade regeringen en särskild utredare med uppgift att genomföra en sådan statlig utvärdering (dir. 1994:12). Utredningen resulterade i sex delbetänkanden och ett slutbetänkande (SOU 1996:159). På grundval av utvärderingen föreslog regeringen i 1998 års folkbildningsproposition bl.a. en komplettering, som innebar att syftet med statsbidraget även skulle omfatta en demokratisk dimension samt bidra till att bredda och öka kulturlivet i samhället. I propositionen föreslogs också att utvärdering borde ske vart femte i stället för vart tredje år. Den statliga utvärderingen, som redovisades år 1996, visade att sådana utvärderingar ger staten värdefull information om folkbildningen.</p>
<p>Folkhögskolor och studieförbund genomför kontinuerligt utvärdering av sin verksamhet. Folkbildningsrådet följer upp de olika verksamheterna utifrån olika aspekter. Det är också viktigt att folkbildningen utvärderas även av staten. På uppdrag av regeringen lämnade Riksrevisionsverket (RRV) hösten 1999 en rapport till regeringen om folkbildningens styrning och kontroll. RRV menade att det nuvarande systemet innehåller vissa risker i dessa avseenden. Detta beror enligt RRV bl.a. på att Folkbildningsrådet har att bevaka statens intressen, samtidigt som rådet bevakar de egna medlemmarnas intressen. Vidare lyfte RRV fram att folkbildningen har en mängd intressenter på flera nivåer, vilket gör att styrningen kan te sig olika beroende på vilken nivå man befinner sig. RRV konstaterade att rådets bidragskriterier i hög grad var inriktade på kvantitet i stället för kvalitet.</p>
<p>Det har nu gått drygt fem år sedan den senaste statliga utvärderingen av folkbildningen slutfördes. Regeringen gjorde i budgetpropositionen för 2001 bedömningen att det är dags att påbörja en ny statlig utvärdering. I propositionen om Vuxnas lärande och utvecklingen av vuxenutbildningen (prop. 2000/01:72, bet. 2000/01:UbU15, rskr. 2000/01:229) återkom regeringen och redovisade ett antal områden som bör ingå i denna utvärdering.</p>
<p>Uppdrag</p>
<p>Utredaren skall med utgångspunkt i följande redovisning av områden för utvärdering planera och genomföra den statliga utvärderingen av folkbildningen. Utredaren skall belysa sina resultat utifrån såväl jämställdhetssom könsperspektiv.</p>
<p>På grundval av de studier som genomförs skall utredaren göra en samlad bedömning av i vad mån statens syften med statsbidraget till folkbildningen infriats avseende de områden som har studerats.</p>
<p>Folkbildningsrådet</p>
<p>Folkbildningsrådet bildades för tio år sedan av Folkbildningsförbundet, Rörelsefolkhögskolornas intresseorganisation och Landstingsförbundet. Rådet fick vissa uppgifter av staten, bl.a. att fördela medel till studieförbund och folkhögskolor och att se till att medlen används i enlighet med statens syften att bevara och utveckla folkbildningens egenvärde – friheten, frivilligheten, idéstyrningen och självständigheten. Rådet har också i uppgift att företräda sina medlemmar. Därmed har rådet dubbla roller – dels som myndighetsutövare, dels som intresseföreträdare för sina medlemmar – vilket innebär att det finns en inbyggd konflikt i systemet. Detta påpekades även av RRV som menade att problemen har sina orsaker i såväl förutsättningarna för att styra och kontrollera folkbildningen, som hur styrningen och kontrollen faktiskt genomförs. Utvärderingen bör belysa om och i så fall hur det dubbla uppdraget påverkat Folkbildningsrådets myndighetsutövande roll och funktion.</p>
<p>Rådets utgångspunkter för fördelning av statsbidrag och om dessa stämmer med statens intentioner för bidraget bör belysas. RRV har konstaterat att rådets kriterier för fördelning av bidrag till alltför stor del inriktats på kvantitet och inte på kvalitet. I detta sammanhang bör utvärderingen bl.a. belysa om bidragstilldelningen successivt anpassas till den utveckling av verksamheten som sker inom studieförbund och folkhögskolor.</p>
<p>Folkbildningens särart</p>
<p>I 1991 års folkbildningsproposition angavs att folkbildningen skall vara opåverkad av kommersiella intressen. Vidare slogs fast att den utbildning som bedrivs inom folkbildningen till form och arbetssätt tydligt skall skilja sig från utbildning inom det offentliga skolväsendet och högskolan. Avsikten var att studieförbund och folkhögskolor skulle profilera sin verksamhet, både när det gäller arbetsformer och uppläggning, men också låta den ideologiska grunden avspegla sig i verksamheten. I 1998 års folkbildningsproposition togs denna restriktion bort, eftersom det övriga skolväsendet hade närmat sig folkbildningen i flera avseenden. Folkbildningen skulle själv ta ansvar för att all utbildning som anordnas med statsbidrag präglas av folkbildningens kännetecken.</p>
<p>Sedan början av 1990-talet har särskilda medel av arbetsmarknadspolitiska skäl ställts till folkbildningens förfogande. Under kunskapslyftsperioden har folkhögskolorna årligen tilldelats medel motsvarande 10 000 platser, vilka svarar för drygt 30 procent av folkhögskolornas långa kurser.</p>
<p>En viktig intention med kunskapslyftet är att många utbildningsanordnare skall involveras i satsningen för att på detta sätt bredda utbildningsutbudet och öka den enskildes möjligheter att tillgodose sitt behov av lärande. Under kunskapslyftsperioden har folkhögskolor och studieförbund i allt större utsträckning genomfört utbildning som styrs av en uppdragsgivare. Därmed har folkbildningen kommit att agera på en utbildningsmarknad på samma villkor som många andra utbildningsanordnare. Mot denna bakgrund bör utvärderingen belysa om och i så fall på vilket sätt den externt finansierade verksamheten påverkat den ideologiska kärnan inom folkbildningen i dess strävan att vara opåverkad av kommersiella intressen.</p>
<p>Bidragen från kommuner och landsting till studieförbund och folkhögskolor har minskat kraftigt under 1990-talet. Av Folkbildningsrådets rapport Utvecklingen av kommunernas och landstingens bidrag till folkhögskolor och studieförbund (FBR 2001-0228) framgår att fyra kommuner för närvarande inte lämnar bidrag till studieförbunden. I rapporten sägs också att mycket talar för att antalet kommuner som inte lämnar bidrag kommer att öka till ett 20-tal de närmaste åren. Den brist på lokal verksamhet och svårigheten att bibehålla ett lokalt nätverk som detta kan leda till kan få allvarliga konsekvenser.</p>
<p>Regeringen har flera gånger framhållit att staten varken kan eller bör ersätta detta bortfall av bidrag. Utvärderingen bör belysa konsekvenserna av denna utveckling för folkbildningens möjligheter att nå sina mål.</p>
<p>Folkbildningen och kulturen</p>
<p>Studieförbund och folkhögskolor bidrar bland många andra till att förverkliga de kulturpolitiska målen. Folkbildningen, med sin idérikedom och initiativkraft, har också stor betydelse för enskilda människor. Ett av syftena med statens bidrag till folkbildningen är att bidraget skall bredda kulturintresset samt skapa förutsättningar för egna kulturupplevelser och eget skapande. Om kulturpolitikens inriktning mot ökad delaktighet och förnyelse av kulturen som en obunden och dynamisk kraft i samhället skall kunna fortsätta att utvecklas behöver folkbildningen stärka sina insatser. Folkbildningen når alla samhällsgrupper och åldrar och blir för många en introduktion till fortsatta kulturupplevelser. Kulturverksamheten inom folkbildningen når bättre än många andra aktörer människor med funktionshinder, korttidsutbildade och människor med invandrarbakgrund.</p>
<p>Kulturarrangemang runt om i landet ger många människor tillfälle att bekanta sig med olika konstarter. Genom folkbildningens programverksamhet engageras många professionella kulturutövare. Folkbildningen som arrangör och beställare av kulturprogram skapar på detta sätt arbetstillfällen som har stor betydelse ur försörjningssynpunkt för professionella kulturutövare. Folkbildningens kulturprogram ger dessutom professionella kulturarbetare möjlighet till värdefulla kontakter med både amatörer och allmänhet. Utvärderingen bör belysa vilken roll och betydelse folkbildningen har för kulturen. En viktig fråga i detta sammanhang är i vilken utsträckning folkbildningen bidrar till att de kulturpolitiska målen nås.</p>
<p>Folkbildningen och dess effekter för deltagarna</p>
<p>Bidraget till folkbildningen syftar också till att stödja en verksamhet som gör det möjligt för människor att påverka sin livssituation och att engagera människor att delta i samhällsutvecklingen genom t.ex. politiskt, fackligt eller kulturellt arbete. Kunskapen i dag är mycket begränsad om vad som händer efter avslutad folkhögskolekurs eller avslutad studiecirkel. Detsamma gäller om och i så fall i vilken utsträckning ökade deltagarkostnader stänger människor ute från folkbildningen.</p>
<p>De årliga statistiska sammanställningar som görs över folkbildningens verksamhet ger en kvantitativ bild av den verksamhet som bedrivs. Dessa statistiska data avslöjar inte om folkbildningen gett människor en bättre livskvalitet – ökad självkänsla – och styrka att delta i samhällsutvecklingen eller om de har valt att gå vidare till andra studier.</p>
<p>Folkbildningens betydelse och faktiska effekter för deltagarna bör belysas bl.a. mot bakgrund av de olika verksamhetsformerna och deltagarnas bakgrund och ålder. Viktiga frågor i detta sammanhang är bl.a. följande. I vilken utsträckning väljer deltagare att gå vidare till högskola eller annan utbildning efter studier inom folkbildningen? Attraherar folkbildningen ungdomsgenerationer? Hur skiljer sig benägenheten att fortsätta att studera mellan olika deltagargrupper? I vilken grad har en studiecirkel påverkat deltagarna till att göra olika ställningstaganden? Bidrar folkbildningen till ett ökat självförtroende, bättre livskvalitet och ett större samhällsengagemang? Hur ser lärprocesserna ut i cirklar som riktar sig till ungdomar och i vilken utsträckning påverkar dessa deras framtid? Vilken betydelse har folkbildningen för lokalsamhällets utveckling? Om och i så fall i vilken utsträckning har ökade avgifter för deltagande i studiecirklar påverkat deltagarsammansättningen?</p>
<p>En central uppgift för folkbildningen är att vitalisera och utveckla demokratin genom att ge fler människor möjlighet till kunskap och personlig utveckling. Inom folkbildningen skapas mötesplatser som kan motverka klyftor i kunskaps- och informationssamhället och överbrygga klyftor mellan grupper av människor och mellan människa och teknik. Sådana mötesplatser är nödvändiga för att öka delaktigheten i samhället, för att förebygga och motverka diskriminering, främlingsfientlighet och rasism och för att värna grundläggande demokratiska värden. Folkbildningen kan bidra till integrationen genom att via kultur- och bildningsarbete samla människor med olika bakgrund kring likartade intressen. På det viset ges tillfällen till förbättrade språkkunskaper och till insikt om andra människors kulturer. Inom ramen för kulturaktiviteter skapas viktiga kontakter mellan människor från olika länder och ett kulturutbyte äger rum, vilket är en central del i integrationsarbetet. Genom sina insatser, inte minst i utsatta områden, har folkbildningsarbetet väsentligt ökat invandrarnas delaktighet i samhället. Mot bakgrund av den ökande invandringen och internationaliseringen bör utvärderingen belysa folkbildningens betydelse för integrationsarbetet.</p>
<p>Folkhögskolor och studieförbund har genom sin karaktär och form stor betydelse när det gäller utbildnings- och bildningsinsatser för personer som tillhör vårt lands nationella minoriteter. Folkbildningsrådet har på regeringens uppdrag genomfört en kartläggning av vilket kursutbud som finns inom folkbildningen för de nationella minoriteterna och vilket deltagande som förekommer i denna verksamhet. Utvärderingen bör mot bakgrund av målen för minoritetspolitiken belysa folkbildningens roll för de nationella minoriteterna.</p>
<p>Folkbildningen och människor med funktionshinder</p>
<p>Genom folkbildningen har många personer med funktionshinder fått möjlighet att delta i utbildning och skaffa sig kunskaper för att fungera i samhället.</p>
<p>Studieförbunden och folkhögskolorna erbjuder personer med funktionshinder studier, möten och samtal med andra människor och kulturaktiviteter. För många av dessa har detta lett till en ökad livskvalitet och till ökade möjligheter att utvecklas och att ta ansvar.</p>
<p>Sedan många år tar folkhögskolorna emot deltagare med svåra och komplicerade funktionshinder. Undervisningen och miljön vid folkhögskolorna har visat sig vara av stor betydelse för dem. Många folkhögskolor har skaffat sig de specialkunskaper och erfarenheter som ofta krävs för att möta och utbilda människor med funktionshinder. Folkhögskolan är speciell i detta sammanhang genom att den erbjuder längre kurser som vänder sig särskilt till människor med funktionshinder. Utöver dessa kurser anordnas också s.k. anpassningskurser – korta kurser som vänder sig till vuxna som nyligen drabbats av ett funktionshinder och till deras anhöriga. Många folkhögskolor erbjuder internat. Det råder dock oklarheter om hur särskilt anpassat internatboende, habilitering och assistans inom folkhögskolan skall finansieras. När det gäller dessa kostnader handlar det ofta om huruvida kommuner respektive landsting förklarar sig villiga att bistå den funktionshindrade med bidrag.</p>
<p>Finansieringsfrågor för deltagare i folkhögskolan med behov av särskilt anpassat internatboende, assistans och habiliteringsinsatser är viktiga för folkhögskolornas möjligheter att nå de handikapppolitiska målen. Utvärderingen bör belysa i vilken utsträckning undervisning och stöd anpassas till olika individers behov.</p>
<p>Folkbildningens egna utvärderingar</p>
<p>Inom folkbildningen pågår ett omfattande utvärderingsarbete. Detta arbete är värdefullt och ger såväl folkbildningen som regeringen möjlighet till djupare analyser. Genom att ett stort antal utvärderingsprojekt påbörjats under de gångna åren har folkbildningen belysts utifrån flera synvinklar. Utredningen bör belysa om och i så fall på vilket sätt den av folkbildningen självinitierade utvärderingen har påverkat verksamheten. Utredaren bör så långt möjligt utnyttja det utvärderingsarbete som genomförts och som pågår inom folkbildningen.</p>
<p>Former för utredarens arbete</p>
<p>Utredaren skall samråda med folkbildningens egna organisationer, företrädare för huvudmännen samt företrädare för deltagare i folkbildningen. Utredaren skall vidare informera sig om de utvärderingsinsatser som initieras av bl.a. Folkbildningsrådet. Insamling eller samutnyttjande av data kan på det viset underlätta arbetet, samtidigt som antalet uppgiftsinsamlingar kan begränsas.</p>
<p>Utvärderingen skall i allt väsentligt genomföras i form av delstudier som genomförs på utredarens uppdrag av forskningsinstitutioner och andra lämpliga uppdragstagare.</p>
<p>Redovisning av uppdraget</p>
<p>Om utredaren bedömer det lämpligt bör utvärderingsresultaten kunna presenteras i delrapporter under arbetets gång. Uppdraget skall vara slutfört och en samlad bedömning redovisas till Utbildningsdepartementet senast den 15 mars 2004. (Utbildningsdepartementet)</p>
<p>Bilaga 2</p>
<h2>De tio studieförbunden</h2>
<p>Arbetarnas bildningsförbund  (ABF), bildat 1912, har sin bas i arbetarrörelsens fackliga och politiska delar, konsumentkooperationen och hyresgäströrelsen. Bland medlemsorganisationer finns också flera handikapporganisationer, invandrarorganisationer samt den största pensionärsorganisationen, PRO.</p>
<p>Folkuniversitetet ( FU), bildat 1942, skiljer sig från de övriga studieförbunden genom att förbundet har sin utgångspunkt i universitetsvärlden. FU är en sammanslutning mellan Kursverksamheterna vid universiteten i Stockholm, Uppsala, Göteborg, Lund och Umeå.</p>
<p>Studieförbundet Bilda  – för kyrka och samhälle – är från våren 2003 namnet på Frikyrkliga studieförbundet (FS). Förbundet, som bildades 1947, har organiserats inom ramen för de kyrkosamfund som växte fram ur 1800-talets väckelserörelse. Sedan ett par årtionden ingår i Bilda också en rad ortodoxa kyrkor som genom invandring etablerat sig i vårt land.</p>
<p>Studieförbundet Medborgarskolan  (Mbsk), bildat 1940, är knutet till Moderata samlingspartiet och organisationer som Aktiv ungdom och Förbundet Aktiva Seniorer.</p>
<p>Nykterhetsrörelsens Bildningsverksamhet (NBV) bildades 1971 genom samgående mellan tre tidigare studieförbund inom nykterhetsrörelsen. Ursprunget finns inom den klassiska nykterhetsrörelsen, men inrymmer nu också ett antal organisationer som är aktiva i miljö- och hälsofrågor liksom livsstilsfrågor relaterade till droger. Under de senaste åren har ett samarbete med muslimska grupper, främst bosnier utvecklats.</p>
<p>Studiefrämjandet  (Sfr) har sina rötter inom Jordbrukarungdomens förbund och antog sitt nuvarande namn 1959. Sfr har utvecklats till att vara ett studieförbund för miljö- och friluftsorganisationer samt kulturorganisationer. Bland medlemmarna finns också jakt och fiskeorganisationer.</p>
<p>Sensus studieförbund  hette tidigare Sveriges Kyrkliga Studieförbund. Medlemsorganisationer är Svenska kyrkan och organisationer med anknytning till denna, Katolska kyrkan i Sverige samt ett antal andra organisationer. Under 2002 gick Sensus samman med KFUK-KFUM:s studieförbund och KFUK-KFUM är därmed också medlem i Sensus. Sensus har under 2002 etablerat ett samarbete med Islamiska studieförbundet Ibn Rushd.</p>
<p>SISU Idrottsutbildarna , Svenska Idrottsrörelsens studieförbund, är det yngsta av studieförbunden, bildat 1986. Medlemsorganisationerna finns inom eller i nära anslutning till idrottsrörelsen och verksamheten är så gott som helt inriktad på att tillgodose idrottens behov av utbildning för funktionärer och ledare.</p>
<p>Studieförbundet Vuxenskolan  (SV) bildades 1967 genom samgående mellan Svenska landsbygdens studieförbund och Liberala studieförbundet. Förbundets verksamhet har sin bas inom landsbygdens organisationer samt de politiska partierna Centern och Folkpartiet Liberalerna.</p>
<p>Tjänstemännens Bildningsverksamhet (TBV), bildat 1935, har som medlemmar TCO och ett antal fackliga tjänstemannaorganisationer.</p>
<p>Bilaga 3</p>
<h2>Folkhögskolor</h2>
<p>Rörelsefolkhögskolor</p>
<p>Alma folkhögskola, Stockholm Arbetarrörelsens folkhögskola, Göteborg Axevalla folkhögskola, Axvall Birkagårdens folkhögskola, Stockholm Bona folkhögskola, Motala</p>
<p>Bosöns idrottsfolkhögskola, Lidingö Botkyrka folkhögskola, Norsborg</p>
<p>Braheskolan – Visingsö folkhögskola, Visingsö</p>
<p>Brunnsviks folkhögskola, Ludvika Dalarö folkhögskola, Dalarö Dalkarlså folkhögskola, Bygdeå Edelviks folkhögskola, Burträsk Eslövs folkhögskola, Eslöv</p>
<p>FiA, Folkhögskolan i Angered Finska folkhögskolan, Angered Framnäs folkhögskola, Öjebyn Fridhems folkhögskola, Svalöv Furuboda folkhögskola; Åhus Färnebo folkhögskola, Österfärnebo Företagarnas folkhögskola, Leksand Geijerskolan, Ransäter</p>
<p>Glimåkra folkhögskola, Glimåkra Hagabergs folkhögskola, Södertälje Hellidens folkhögskola, Tidaholm Helsjöns folkhögskola, Horred</p>
<p>Hjo folkhögskola, Hjo Hjälmareds folkhögskola, Alingsås Folkhögskolan Hvilan, Åkarp Hyllie Park folkhögskola, Malmö Hållands folkhögskola, Undersåker Hällefors folkhögskola, Hällefors</p>
<p>Härnösands folkhögskola, Härnösand Hästsportens folkhögskola, Kolbäck</p>
<p>Jakobsbergs folkhögskola, Järfälla Jämshögs folkhögskola, Jämshög Kaggeholms folkhögskola, Ekerö Kalix folkhögskola, Kalix Karlskoga folkhögskola, Karlskoga Kjesäters folkhögskola, Vingåker Kvarnby folkhögskola, Malmö Kvinnofolkhögskolan, Göteborg Lidingö folkhögskola, Lidingö</p>
<p>Liljeholmens folkhögskola, Rimforsa Lillsveds idrottsfolkhögskola, Värmdö Litorina folkhögskola, Karlskrona Ljungskile folkhögskola, Ljungskile Långbro folkhögskola; Älvsjö Långholmens folkhögskola, Stockholm Malmfältens folkhögskola, Kiruna Malmö folkhögskola, Malmö forts. Rörelsefolkhögskolor</p>
<p>Mariannelunds folkhögskola, Mariannelund Marieborgs folkhögskola, Norrköping Markaryds folkhögskola, Markaryd Medlefors folkhögskola, Skellefteå Mellansels folkhögskola, Mellansel</p>
<p>MKFC-Stockholms folkhögskola, Stockholm</p>
<p>Mo Gård folkhögskola, Finspång</p>
<p>Mullsjö folkhögskola, Mullsjö</p>
<p>Nordens folkhögskola Biskops-Arnö, Bålsta</p>
<p>Nordiska folkhögskolan, Kungälv</p>
<p>Nordvästra Skånes folkhögskola, MunkaLjungby</p>
<p>Nyköpings folkhögskola, Nyköping Oskarshamns folkhögskola, Oskarshamn PRO:s folkhögskola, Gysinge</p>
<p>Runö folkhögskola, Åkersberga Röda Korsets folkhögskola, Mariefred S:t Sigfrids folkhögskola, Växjö</p>
<p>S:ta Birgittas folkhögskola, Stockholm S:ta Maria folkhögskola, Malmö Sigtuna folkhögskola, Sigtuna</p>
<p>Sjöviks folkhögskola, Krylbo Skarpnäcks folkhögskola, Skarpnäck Skeppsholmens folkhögskola, Stockholm Skurups folkhögskola, Skurup</p>
<p>Solviks folkhögskola, Kåge Sommenbygdens folkhögskola, Tranås Stadsmissionens folkhögskola, Stockholm Stensunds folkhögskola, Trosa</p>
<p>Strömbäcks folkhögskola, Umeå Sundbybergs folkhögskola, Sundbyberg</p>
<p>Sunderby folkhögskola, Sunderbyn Sundsgårdens folkhögskola, Helsingborg SverigeFinska folkhögskolan, Haparanda Södertörns folkhögskola, Haninge</p>
<p>Södra Vätterbygdens folkhögskola, Jönköping</p>
<p>Tollare folkhögskola, Saltsjö-Boo Tornedalens folkhögskola, Övertorneå</p>
<p>Vadstena folkhögskola, Vadstena Valjevikens folkhögskola, Sölvesborg</p>
<p>Valla folkhögskola, Linköping Viebäcks folkhögskola, Nässjö Viskadalens folkhögskola, Seglora Folkhögskolan Vårdinge By, Mölnbo Väddö folkhögskola, Väddö Västanviks folkhögskola, Leksand Västerås folkhögskola, Västerås Wendelsbergs folkhögskola, Mölnlycke Ädelfors folkhögskola, Holsbybrunn Älvsby folkhögskola, Älvsbyn Önnestads folkhögskola, Önnestad Örenäs folkhögskola, Glumslöv Österlens folkhögskola, Tomelilla Östra Grevie folkhögskola, Vellinge</p>
<p>Landstingsfolkhögskolor</p>
<p>Bilaga 4</p>
<h2>Folkbildningsrådets</h2>
<h2>utvärderingsrapporter</h2>
<p>Folkbildningsrådets första rapport som var ett resultat av utvärderingsarbetet publicerades 1994. Sedan dess har ett stort antal rapporter tagits fram. Bilaga 4 ger en aktuell uppställning (februari 2004) av FBR:s projektrapporter sorterade områdesvis.</p>
<p>Utvärdering</p>
<p>Folkbildning i förändring – kvalitetskriterier för utvärdering av folkbildning (1994). Lena Lindgren.</p>
<p>Rapporten var en förstudie till</p>
<p>Kan en filthatt stärka demokratin? Om mål och ideal i folkbildningen</p>
<p>(1997). Lena Lindgren och Mohamed Chaib.</p>
<p>Folkbildningsrådets sammanfattande utvärderingsrapport 1993–997.</p>
<p>Pedagogik/lärande</p>
<p>Studier i förening. Några medlemmars tankar om demokrati och cirkelstudier i folkrörelser (1996). Per Hartman.</p>
<p>Lärande i studiecirkel – en studie av en pedagogisk miljö (1998). Lena Borgström, Petros Gougoulakis, Robert Höghielm.</p>
<p>Cirkelledarskapet – en intervju- och enkätstudie med cirkelledare</p>
<p>(2000). Eva Andersson.</p>
<p>Till de båda senare har rådet tagit fram ett diskussionsmaterial.</p>
<p>Kultur</p>
<p>Skapandets mångfald. Om kultur och kulturverksamhet inom folkbildningen (2000). Birgitta Ekman och Margareta Andersson. Utgjorde tillsammans med andra publikationer underlag för</p>
<p>Kultur i studieförbunden. Kulturens varp och mångskiftande inslag</p>
<p>(2002). Karin Perers.</p>
<p>Deltagande i studiecirklar</p>
<p>Vilka deltar i studiecirklar. Rapport från en undersökning av deltagare i studieförbundens cirkelverksamhet hösten 1992 (1994),</p>
<p>Vilka deltar i studiecirklar II. Rapport från en undersökning av deltagare i studieförbundens cirkelverksamhet hösten 1995 (1996),</p>
<p>Studiecirkeldeltagare 2000? Rapport från en studie av deltagare i studieförbundens cirkelverksamhet studieåret 2000 (2002).</p>
<p>Samtliga rapporter har gjorts av Alvar Svensson.</p>
<p>Deltagare med funktionshinder</p>
<p>Folkbildningen och deltagare med funktionshinder, förutsättningar och möjligheter i sex kommuner vid 44 folkhögskolor (1995). Hans Dahlgren.</p>
<p>Funktionshindrade och folkhögskolan – perspektiv på empowerment genom folkbildning (2000). Ola Hemström.</p>
<p>Invandrare och folkbildning</p>
<p>Folkhögskolan som mångkulturell mötesplats (1998).</p>
<p>Folkbildning i ett mångfaldigt samhälle – segregerad verksamhet med integrerande syfte (1999).</p>
<p>Båda rapporterna har skrivits av Lisbeth Eriksson.</p>
<p>Arbetsmarknadsinriktad folkbildning</p>
<p>Excellens i flexibilitet (1997). Lena Lindgren.</p>
<p>Kunskapslyftet på folkhögskolan – deltagarnas motiv för val av folkhögskola och deras syn på undervisningen (2000). Eva Andersson, Monica Larsson, Gun-Britt Wärwik. Till den senare rapporten har FBR tagit fram en samtalshandledning.</p>
<p>Folkbildningsforskning</p>
<p>Folkbildningsforskning – en kunskapsöversikt (1998). Gunnar Sundgren.</p>
<p>Nya folkhögskolor. En uppföljning av de tjugo folkhögskolor som blivit självständiga under perioden 1991–2000 (2003). Rolf Berndtsson.</p>
<p>IT-stött lärande</p>
<p>IT-stött lärande i folkbildningen. En utvärdering av utvecklingssatsningar 1999–2001 (2002). Per Andersson.</p>
<p>Folkbildningens IT-mönster. En kartläggning och analys av nuläge och förutsättningar att använda modern informationsteknik</p>
<p>(2004). Inger Landström.</p>
<p>Demokrati</p>
<p>Medborgarbildning i lokalsamhället (2002). Laila Niklasson.</p>
<p>Röster om folkbildning och demokrati, en rapport från projektet Folkbildningen och de demokratiska utmaningarna (2001).</p>
<p>Till rapporterna finns ett gemensamt diskussionsmaterial.</p>
