<h1>1 Forskningsöversikt</h1>
<h2>av Barnens sexuella orientering</h2>
<p>Barn som växer upp med homosexuella föräldrar blir inte homosexuella i större utsträckning</p>
<p>Green, 1978 . 37 barn, 3–20 år gamla, uppfödda med homosexuella eller transsexuella föräldrar. Kontrollgrupp barn till heterosexuella fanns inte. Icke klinisk population. Intervjuer. Lek och leksakspreferenser. Kamratgruppssammansättning. Klädpreferens. Roller i fantasilekar. Yrkesaspiration. Draw-A-Person Test. Ungdomarnas sexuella identitet fastställdes genom information om romantisk preferens, erotiska fantasier och sexuellt beteende. Den psykosexuella utvecklingen var typisk hos 36 av de 37 studerade barnen. Barnen skilde sig inte åt jämfört med barn som vuxit upp under mera traditionella förhållanden.</p>
<p>Golombok, Spencer, & Rutter, 1983 . 27 lesbiska mödrar och 27 heterosexuella mödrar. 37 barn,  5–17  år gamla i familjerna med de lesbiska mödrarna och 38 barn i de heterosexuella mödrafamiljerna. Olika strukturerade intervjuer och frågeformulär. ”Blinda intervjuare”. Inga bevis för icketypisk sexuell orientering hos några av barnen.</p>
<p>Golombok & Tasker, 1996 . 25 vuxna barn till lesbiska mödrar och 21 vuxna barn till heterosexuella mödrar intervjuades när de var genomsnittligt 23,5 år gamla. Standardiserade intervjuer som mäter sexuell orientering användes. Intervjuaren var blind för familjebakgrund. Barnen till de lesbiska mödrarna kunde i större utsträckning tänka sig att ha likakönade relationer och hade i större utsträckning haft likakönade relationer. Däremot förelåg ingen statistiskt signifikant skillnad mellan grupperna när det gällde sexuell orientering. Majoriteten från de båda grupperna identifierade sig som heterosexuella i vuxen ålder.</p>
<p>Bailey, Bobrow, Wolfe, & Mikach, 1995 . 55 homo- eller bisexuella män tillfrågades om deras 82 söner var  hetero-,  bi- eller homosexuella. Sönerna var17 år och äldre. 43 av sönerna intervjuades. Mer än 90 % av de söner vars sexuella orientering kunde skattas var heterosexuella.</p>
<h2>Barnens könsidentitet</h2>
<p>Barn till homosexuella visar ingen osäkerhet i utvecklingen av sin könsidentitet</p>
<p>Green, Mandel, Hotvedt, Gray, & Smith, 1986 . Barn  3–11  år gamla. 50 lesbiska mödrar med 56 barn (30 flickor, 26 pojkar). 40 heterosexuella mödrar med 48 barn (28 flickor, 20 pojkar). Intervjuer med barnen som mätte könsidentitet och social könsroll. Stad och landsbygd, 10 amerikanska delstater. Inga skillnader mellan de båda grupperna barn vad gäller könsidentitet.</p>
<p>Green, 1978 . Icke klinisk population. 37 barn, 3–20 år gamla, uppfödda med homosexuella eller transsexuella föräldrar. Kontrollgrupp barn till heterosexuella fanns inte. Barn uppfödda med homosexuella eller transsexuella föräldrar skiljer sig inte åt vad gäller könsidentitet jämfört med barn som vuxit upp under mera traditionella förhållanden.</p>
<p>Golombok, Spencer, & Rutter, 1983 . 27 lesbiska mödrar och 27 heterosexuella mödrar. 37 barn,  5–17  år gamla i familjerna med de lesbiska mödrarna och 38 barn i de heterosexuella mödrafamiljerna. Olika strukturerade intervjuer och frågeformulär. ”Blinda intervjuare”. Inga bevis för icketypisk könsidentitet hos några av barnen.</p>
<p>Kirkpatrick, Smith & Roy, 1981 . Barn, 5–12 år, till homosexuella mödrar, 10 pojkar och 10 flickor jämfördes med liknande urval av barn till heterosexuella mödrar. Studien omfattade barnens utveckling, psykologisk testning (WISC, Holttzman Inkblot Technique). Könsidentiteten undersöktes med projektiv metod, nämligen Draw A Person Test. Inga signifikanta skillnader mellan barnen till de lesbiska mödrarna och kontrollgruppen.</p>
<p>Mandel & Hotvedt, 1980 . 50 lesbiska kvinnor med 3–11 år gamla barn. 35 heterosexuella kvinnor med barn. Mödrarna intervjuades och fullföljde frågeformulär om bl a föräldraerfarenhet, uppfostran, relationsmönster, attityder till könsroller, utbildning och disciplin. Barnen intervjuades om lekpreferenser, vänner, televisionsvanor, och tankar omkring uppväxten. De testades med WPPSI (Weschler Preschool and Primary Scale of Intelligence) eller med WISC-R (Weschler Intelligence Scale for Children – Revised), ett flertal test som mäter könsrollsbetenden och könsidentitet, Bene-Anthony Family Relations Test. Inga signifikanta skillnader i könsidentitet framkom.</p>
<p>Patterson, 1992 . Könsidentiteten hos barn som uppfostrats av lesbiska mödrar följer deras biologiska kön. Inget av barnen, fler än 300 pojkar och flickor från 12 olika urval, uppvisade någon som helst osäkerhet i utvecklingen av sin könsidentitet.</p>
<h2>Barnens könsroller</h2>
<p>Inga skillnader i könsrollsbeteende mellan barn som växt upp hos homo- och heterosexuella föräldrar</p>
<p>Golombok Spencer, & Rutter, 1983 . 27 lesbiska mödrar och 27 heterosexuella mödrar. 37 barn,  5–17  år gamla i familjerna med de lesbiska mödrarna och 38 barn i de heterosexuella mödrafamiljerna. ”Blind intervjuare”. Olika strukturerade intervjuer och frågeformulär. Båda könen var klart åtskilda på könstypiska beteendeskalor.</p>
<p>Green, Mandel, Hotvedt, Gray, & Smith, 1986 . Barn  3–11  år gamla. 50 lesbiska mödrar med 56 barn (30 flickor, 26 pojkar). 40 heterosexuella mödrar med 48 barn (28 flickor, 20 pojkar). Intervjuer med barnen som mätte könsidentitet och social könsroll. Stad och landsbygd, 10 amerikanska delstater. Inga skillnader i de båda grupperna barn vad gäller social könsroll.</p>
<p>Hoeffer, 1981 . 40 matchade lesbiska och heterosexuella mödrar och deras barn. De äldsta barnen 6–9 år gamla. Barnens könsrollsbeteende mättes med en version av Block’s Toy Preference Test, ett test som består av bilder på könstypiska maskulina, feminina, och neutrala leksaker. Barnen delar in bilderna i tre grupper, det som mest, något, eller minst föredras. Barnet uppvisar och förklarar sedan åtta av hans/hennes favoritleksaker eller aktiviteter för forskaren. Eftersom barns lekar är ett sätt att öva och förbereda sig för vuxenroller, kan barns val av könstypiska maskulina, feminina, eller neutrala leksaker och aktiviteter visa riktningen för utvecklandet av barnets framtida könsrollsbeteende. Inga signifikanta skillnader mellan de två grupperna barn på mått som mäter könsrollsbeteenden och val av leksaker.</p>
<p>Mandel & Hotvedt, 1980 . 50 lesbiska kvinnor med 3–11 år gamla barn. 35 heterosexuella kvinnor med barn. Mödrarna intervjuades och fullföljde frågeformulär om bl a föräldraerfarenhet, uppfostran, relationsmönster, attityder till könsroller, utbildning och disciplin. Barnen intervjuades om lekpreferenser, vänner, televisionsvanor, och tankar omkring uppväxten. De testades med WPPSI (Weschler Preschool and Primary Scale of Intelligence) eller med WISC-R (Weschler Intelligence Scale for Children - Revised), ett flertal test som mäter könsrollsbetenden och könsidentitet, Bene-Anthony Family Relations Test. Inga signifikanta skillnader mellan grupperna framkom.</p>
<p>Steckel, 1985 . 11 barn till lesbiska par och 11 barn till heterosexuella par. Föräldrarna i de båda grupperna bodde tillsammans och hade uppfostrat sina barn från födelsen. Steckel undersökte hur kvinnligheten hos en andraförälder, i stället för en fader, kunde underlätta eller hindra ett barns intrapsykiska separation. Steckel studerade separations individuationsprocessen hos barn (dvs. den psykologiska utvecklingen från moder-barn enhet till självständig individ). Fokuserade på oberoende, ego funktioner, och objektrelationer. Ett lyckat genomförande av dessa uppgifter, resulterar i uppnåendet av objekt konstans, och en differentierad känsla av själv som normalt uppträder i treårsåldern. Barn i 3–4 årsåldern studerade därför. Döttrar i förskoleåldern till lesbiska mödrar var inte mer androgyna eller uppvisade mer maskulint beteende än flickor och barn till heterosexuella mödrar. Pojkar till heterosexuella par var något mer aggressiva än pojkar till lesbiska par.</p>
<p>Golombok, Tasker, & Murray, 1997 . 30 lesbiska mödrafamiljer (i 15 av dessa familjer var modern ensamstående förälder och i 15 levde modern ihop med en partner varav i 10 fall hade partnern varit medmamma sedan födelsen) och 42 familjer med en ensamstående heterosexuell moder jämfördes med 41 heterosexuella tvåföräldrafamiljer i Storbritannien. Barnen till de lesbiska mödrarna hade kommit till genom donatorinsemination. De lesbiska mödrarnas och de ensamstående heterosexuella mödrarnas barn hade vuxit upp utan fader eller fadersfigur i hemmet. Barnens genomsnittliga ålder 6 år. Standardiserade intervjuer och frågeformulär som mätte kvaliteten av föräldraskapet och barnets socio-emotionella utveckling. Resultaten tyder på att barnen till de lesbiska mödrarna inte skiljer sig från barnen till de heterosexuella föräldrarna när det gäller könsutveckling. Det verkar inte vara nödvändigt med en faders närvaro för utvecklandet av könstypiskt beteende för pojkar och flickor och moderns lesbiska identitet verkar inte ha någon direkt effekt på döttrarnas eller sönernas könsrollsbeteende.</p>
<p>Brewaeys, Ponjaert, Van Hall, & Golombok, 1997 . 30 lesbiska familjer med  4–8  år gamla barn som kommit till genom donatorinsemination jämfördes med 38 heterosexuella familjer där barnen hade kommit till genom donatorinsemination och 30 heterosexuella familjer där barnen kommit till genom vanlig befruktning. Belgisk studie. Skulle faderns frånvaro eller moderns sexuella orientering påverka barnets könsrollsbetende? Standardiserade intervjuer och frågeformulär för föräldrarna och psykologisk testning av barnen. Resultaten tyder på att barnen till de lesbiska mödrarna inte skiljer sig från barnen till de heterosexuella föräldrarna när det gäller könsutveckling. Det verkar inte vara nödvändigt med en faders närvaro för utvecklandet av könstypiskt beteende för pojkar och flickor och moderns lesbiska identitet verkar inte ha någon direkt effekt på döttrarnas eller sönernas könsrollsbeteende.</p>
<p>Stevenson & Black, 1988; Radin, 1994 . Ju mer fäderna är aktiva i föräldraskapet desto bättre är det för barnens sociala och emotionella utveckling och fäderna tycks vara speciellt omtyckta som lekkamrater (Parke, 1996; Lamb, 1997). Men det tycks inte vara deras manlighet som har betydelse. Om deras kön skulle vara avgörande skulle vi kunna förvänta oss att barn utan fäder, och barn med mycket kontakt med sina fäder skulle skilja sig åt i sin maskulinitet och femininet från barn i traditionella tvåföräldrafamiljer. Det finns ingen evidens att detta skulle vara fallet. Flickor i dessa familjer är inte mindre feminina och pojkar inte mindre maskulina i sin identitet och i sina beteenden än barn som växer upp i mera traditionella hem och barn som har mycket kontakt med sina fäder har mindre konventionella attityder till mans- och kvinnoroller (Stevenson & Black, 1988; Radin, 1994).</p>
<h2>Kamratrelationer</h2>
<p>Barn som växt upp med homosexuella föräldrar är lika accepterade av sina kamrater</p>
<p>Mandel & Hotvedt, 1980 . 50 lesbiska kvinnor med 3–11 år gamla barn. 35 heterosexuella kvinnor med barn. Mödrarna intervjuades och fullföljde frågeformulär om bl a föräldraerfarenhet, uppfostran, relationsmönster, attityder till könsroller, utbildning och disciplin. Barnen intervjuades om lekpreferenser, vänner, televisionsvanor, och tankar omkring uppväxten. De testades med WPPSI (Weschler Preschool and Primary Scale of Intelligence) eller med WISC-R (Weschler Intelligence Scale for Children – Revised), ett flertal test som mäter könsrollsbetenden och könsidentitet, Bene-Anthony Family Relations Test. Inga signifikanta skillnader mellan grupperna i kamratrelationer framkom.</p>
<p>Hotvedt & Mandel, 1982 . Intervjuer med barn och med deras homo- och heterosexuella mödrar visade ingen skillnad i barnens popularitet bland andra barn av samma och motsatt kön, i skola och grannskapet, varken för pojkar eller för flickor.</p>
<p>Golombok, Spencer, & Rutter, 1983 . 27 lesbiska mödrar och 27 heterosexuella mödrar. 37 barn,  5–17  år gamla i familjerna med de lesbiska mödrarna och 38 barn i de heterosexuella mödrafamiljerna. Olika strukturerade intervjuer och frågeformulär för att fastställa barns emotioner, beteenden och relationer. ”Blinda intervjuare”. Inga signifikanta skillnader vad gäller emotionell status och kamratrelationer mellan de två grupperna barn.</p>
<p>Green, Mandel, Hotvedt, Gray, & Smith, 1986 . Barn  3–11  år gamla. 50 lesbiska mödrar med 56 barn (30 flickor, 26 pojkar). 40 heterosexuella mödrar med 48 barn (28 flickor, 20 pojkar). Intervjuer med barnen. Stad och landsbygd, 10 amerikanska delstater. Inga skillnader i de båda grupperna barn vad gäller kamratgruppsrelationer, popularitet, och social anpassning.</p>
<p>Golombok, Tasker, & Murray, 1997 . 30 lesbiska mödrafamiljer (i 15 av dessa familjer var modern ensamstående förälder och i 15 av dessa familjer levde modern ihop med en partner varav i 10 fall hade partnern varit medmamma sedan födelsen) och 42 familjer med en ensamstående heterosexuell moder jämfördes med 41 heterosexuella tvåföräldrafamiljer i Storbritannien. Barnen till de lesbiska mödrarna hade kommit till genom donatorinsemination. De lesbiska mödrarnas och de ensamstående heterosexuella mödrarnas barn hade vuxit upp utan närvaro av fader eller fadersfigur i hemmet. Barnens genomsnittliga ålder 6 år. Standardiserade intervjuer och frågeformulär som mätte kvaliteten av föräldraskapet och barnets socio-emotionella utveckling. Barnen som bara växt upp med mödrar var lika accepterade av sina kamrater som de som också hade en fader som bodde hemma.</p>
<h2>Har barnen stigmatiserats p.g.a. föräldrarnas homosexualitet</h2>
<p>Barnens problem till följd av föräldrarnas homosexualitet är oftast små</p>
<p>Bozett, 1980 . 18 homosexuella fäder. Djupintervjuer. En fader rapporterar att hans barn blivit retat p.g.a. faderns homosexualitet. Bozett rapporterade att han inte sett många exempel på homofobi riktade mot barn till homosexuella fäder.</p>
<p>Green, 1978 . 37 barn, 3–20 år gamla, uppfödda med homosexuella eller transsexuella föräldrar. Kontrollgrupp barn till heterosexuella fanns inte. Icke klinisk population. Barn i 3 av 13 familjer hade blivit retade pga föräldrarnas homosexualitet.</p>
<p>Green, Mandel, Hotvedt, Gray, & Smith, 1986 . Barn  3–11  år gamla. 50 lesbiska mödrar med 56 barn (30 flickor, 26 pojkar). 40 heterosexuella mödrar med 48 barn (28 flickor, 20 pojkar). Intervjuer med barnen. Stad och landsbygd, 10 amerikanska delstater. Inga skillnader i de båda grupperna barn vad gäller kamratgruppsrelationer, popularitet, och social anpassning.</p>
<p>Hotvedt & Mandel, 1982 . Intervjuer med barn och med deras homo- och heterosexuella mödrar visade ingen skillnad i barnens popularitet bland andra barn av samma och motsatt kön, i skola och grannskapet, varken för pojkar eller för flickor.</p>
<p>Wyers, 1987 . 32 homosexuella män (40.1 år) och 34 lesbiska kvinnor (37.5 år). Medelåldern av männens barn var 15.1 år och av kvinnornas barn 14.4 år. Face to face intervjuer. Standardiserat frågeformulär. 58 % av de lesbiska kvinnornas barn och 21 % av de homosexuella männens barn erfor vissa relationsproblem. Största problemet för barnen till de lesbiska mödrarna var rädsla för att kunna bli klandrade eller förlöjligade p.g.a. föräldrarnas homosexualitet. I vissa fall förelåg också osäkerhet för hur barnen till lesbiska kvinnor skulle kunna tala med andra om mödrarnas lesbianism. De flesta problemen ansågs dock inte vara allvarliga.</p>
<p>Tasker & Golombok, 1995 . En longitudinell studie med 25 unga vuxna från lesbiska familjer och 21 unga vuxna uppfostrade av ensamstående heterosexuella mödrar. Genomsnittlig ålder 23.5 i båda grupperna. Gruppen med lesbiska mödrar hade inte upplevt stigmatisering från kamrater i större utsträckning än kontrollgruppen. Författarna sammanfattar att det tycks inte att stigmatisering av kamrater är något större problem för barn till lesbiska mödrar eller åtminstone att utsattheten för att bli retade eller utstötta inte hindrat dem från att bilda meningsfulla och givande kamratrelationer.</p>
<p>King & Black, 1999 . I två studier ombads studenter (362 i studie 1 och 253 i studie 2) att ange i hur stor utsträckning de skulle kunna tänka sig att bekanta sig med lesbiska kvinnor och deras barn. Resultaten visade att relationsstigma var större gentemot de lesbiska kvinnorna än mot deras barn och att accepterandet ökade allteftersom de blev närmare bekanta med varandra. Mellan 80% och 100 % av studenterna skulle kunna tänka sig att bli bekanta, vänner, eller bästa vänner med barn till lesbiska kvinnor.</p>
<h2>Barnens mentala hälsa</h2>
<p>Barn till homosexuella har inte mer psykiska eller sociala problem</p>
<p>Golombok, Spencer, & Rutter, 1983 . 27 lesbiska mödrar och 27 heterosexuella mödrar. 37 barn,  5–17  år gamla i familjerna med de lesbiska mödrarna och 38 barn i de heterosexuella mödrafamiljerna. Olika strukturerade intervjuer och frågeformulär för att fastställa barns emotioner, beteenden och relationer. ”Blinda intervjuare”. Inga signifikanta skillnader vad gäller psykologisk hälsa eller psykiatriska problem mellan de två grupperna barn.</p>
<p>Kirkpatrick, Smith, & Roy, 1981 . 10 pojkar och 10 flickor, 5–12 år gamla barn till homosexuella mödrar jämfördes med liknande sample av barn till heterosexuella mödrar. Studien omfattade barnens utveckling, psykologisk testning (WISC, Holttzman Inkblot Technique). Könsidentiteten undersöktes med projektiv metod, nämligen Draw A Person Test. Inga signifikanta skillnader mellan barnen till de lesbiska mödrarna och kontrollgruppen. Inga skillnader i emotionell störning mellan de två grupperna.</p>
<p>Steckel, 1985 . 11 barn till lesbiska par och 11 barn till heterosexuella par. Föräldrarna i de båda grupperna bodde tillsammans och hade uppfostrat sina barn från födelsen. De båda familjeformerna var matchade. Barnen 3–4 år gamla och uppfödda med mödrarna. Steckel undersökte hur kvinnligheten hos en andraförälder, i stället för en fader, kunde underlätta eller hindra ett barns intrapsykiska separation. Barnets oberoende, ego funktioner och objektrelationer mättes genom strukturerade föräldraintervjuer. Q-sort gavs till föräldrar och lärare. Projektiv strukturerad dockteknik-intervju med barnen (Structured Doll Technique). Studerade separations individuations processen hos barn (Den psykologiska utvecklingen från moder-barn enhet till självständig individ). Fokuserade på oberoende, ego funktioner, och objektrelationer. Ett lyckat genomförande av dessa uppgifter, resulterar i uppnåendet av objekt konstans, och en differentierad känsla av själv som normalt uppträder i treårsåldern. Barn i 3–4 årsåldern studerades därför. Inga skillnader i psykopatologi mellan de båda grupperna.</p>
<p>Golombok, Tasker, & Murray, 1997 . 30 lesbiska mödrafamiljer (i 15 av dessa familjer var modern ensamstående förälder och i 15 levde modern ihop med en partner varav i 10 fall hade partnern varit medmamma sedan födelsen) och 42 familjer med en ensamstående heterosexuell moder jämfördes med 41 heterosexuella tvåföräldrafamiljer i Storbritannien. Barnen till de lesbiska mödrarna hade kommit till genom donatorinsemination. De lesbiska mödrarnas och de ensamstående heterosexuella mödrarnas barn hade vuxit upp utan fader eller fadersfigur i hemmet. Barnens genomsnittliga ålder 6 år. Standardiserade intervjuer och frågeformulär som mätte kvaliteten av föräldraskapet och barnets socio-emotionella utveckling. Vad beträffar den socio-emotionella utvecklingen så tycks barnen fungera bra och det finns ingen evidens för fler emotionella problem eller beteendeproblem hos barnen som uppfostrats i de lesbiska mödrafamiljerna.</p>
<p>Brewaeys, Ponjaert, Van Hall, & Golombok, 1997 . 30 lesbiska familjer med  4–8  år gamla barn som kommit till genom donatorinsemination jämfördes med 38 heterosexuella familjer där barnen hade kommit till genom donatorinsemination och 30 heterosexuella familjer där barnen kommit till genom vanlig befruktning. Belgisk studie. Skulle frånvaro av fadern leda till emotionella problem hos barnen? Standardiserade intervjuer och frågeformulär för föräldrarna och psykologisk testning av barnen. CBCL (Child Behaviour Checklist) visade att barnens beteendemässiga och emotionella anpassning inte skilde sig åt mellan barn som vuxit upp med lesbiska mödrar och de heterosexuella kontrollgrupperna. Dessutom skiljde barnens (pojkarna och flickorna till de lesbiska mödrarna) testvärden sig inte åt från ett stort holländskt populationsurval. Ingen evidens för att faderns frånvaro skulle leda till fler emotionella problem hos barnen.</p>
<p>Flaks, Ficher, Masterpasqua, & Joseph, 1995 . 15 lesbiska familjer (lesbiska par) med  3–9  år gamla barn som hade kommit till genom donatorinsemination jämfördes med 15 matchade heterosexuella familjer (heterosexuella par). Evaluering av barnens kognitiva förmåga  (WPPSI-R  eller  WISC-R),  barnens beteendeanpassning och sociala kompetence  (CBCL/4–18)  och föräldraparens relationer (DAS, The Dyadic Adjustment Scale) och föräldrarnas färdigheter (PASS, The Parent Awareness Skills Survey). Blind analys av data. Resultaten visade inga signifikanta skillnader mellan de två grupperna barn eller de standardiserade urval som gjorts. Resultaten stöder tidigare forskning att varken faders närvaro eller föräldrars heterosexualitet är avgörande för ett barns hälsosamma utveckling.</p>
<p>Chan, Raboy, & Patterson, 1998 . 80 familjer deltog i undersökningen varav 55 familjer med lesbiska föräldrar och 25 familjer med heterosexuella föräldrar. 50 familjer bestod av par och 30 av ensamstående föräldrar. Barnen hade kommit till genom donatorinsemination. Familjerna valdes från en spermabank på ett systematiskt sätt för att kontrollera för selektionsbias. Barnens genomsnittsålder 7 år. Barnens anpassning fastställdes genom dels Child Behavior Checklist (CBCL) där föräldrarna ger information om barnet och dels Teacher Report Form (TRF) där lärare lämnar information om barnet. Barnen utvecklades normalt vad beträffar social kompetens och beteendeproblem och deras anpassning var orelaterad till föräldrarnas sexuella orientering och antalet föräldrar i hushållet. Barnens beteenden var signifikant korrelerade med föräldrarnas egen anpassning. Barnen uppvisade fler beteendeproblem och flera dysfunktionella föräldrabarninteraktioner när föräldrarna rapporterade mer stress och mer konflikter föräldrarna emellan.</p>
<p>Huggins, 1989 . 36 tonåringar, 13–19 år gamla, hälften barn till vardera skilda lesbiska och heterosexuella mödrar. Hälften pojkar och hälften flickor i vardera grupp. Self-esteem Inventory (SEI) (Stanley Coopersmith). Mäter självförtroendet som är nära relaterat till psykologiskt välbefinnande. Validerat test på ca 10 000 barn i referensen. Analys av självförtroendepoäng hos barnen i de båda grupperna visade inga signifikanta skillnader.</p>
<h2>Barnen förförs av vuxna homosexuella är en vanlig föreställning</h2>
<p>Barn till homosexuella förförs inte i större utsträckning än barn till heterosexuella</p>
<p>Golombok, Spencer, & Rutter, 1983 . Det finns inga bevis för att lesbiska mödrar utgör risk för att förföra sina barn.</p>
<p>Falk, 1989 . Det finns inga bevis för att homosexuella föräldrar i större utsträckning skulle förföra eller tillåta sina barn att bli förförda jämfört med heterosexuella föräldrar.</p>
<p>Miller, 1979 . 40 homosexuella fäder och 14 av deras barn. Snöbollssample. Sexuellt utnyttjande av barnen har inte kunnat visas. Den vuxne heterosexuelle mannen utgör en större risk för underåriga barn jämfört med den vuxne homosexuelle mannen.</p>
<p>Marshall, Barbaree, & Butt, 1988 . De män som sexuellt utnyttjade pojkar som inte var könsmogna var uteslutande heterosexuella. De flesta pojkarna var 5 till 10 år gamla. Pedofili betecknar vuxna som föredrar eller enbart uppnår sexuell upphetsning genom att fantisera eller ha någon form av sexuell aktivitet med barn., vanligtvis 13 år och yngre (APA, 1987).</p>
<p>Barret & Robinson, 1990 . Forskning och statistiska data visar klart att homosexuella fäder inte utgör någon riskgrupp för att förföra sina barn.</p>
<p>Jenny, Roesler, & Poyer, 1994 . 352 barn evaluerades för sexuellt utnyttjande. Resultatet visade ingen överrepresentation av homosexuella förövare.</p>
<h2>Omvärldens attityder och föräldrarnas öppenhet om sin homosexualitet</h2>
<p>Nungesser, 1980 . Fyra studier, review. Många barn är inte medvetna om samhällets fördomar mot deras lesbiska mödrar. De barn som känner till samhällets fördomar, stöder sina mödrar och förkastar samhällets negativa värderingar.</p>
<p>Bigner & Bozett, 1990 . Det tycks som om barnen, oavsett det sätt som föräldrarna berättat om sin homosexualitet på, vanligtvis reagerar positivt. Detta gäller för pojkar och flickor och barn i alla åldrar. Bozett (1987) menar att det är ovanligt att barnen tar avstånd ifrån sina homosexuella fäder när de berättar om sin homosexualitet. Det vanligaste är att barnen fortsätter att relatera till och tycka om sina fäder lika mycket som de gjort tidigare.</p>
<p>Föräldrars öppenhet om sin homosexualitet tjänar som förebild för tolerans, och detta hjälper barnen att bli mer toleranta mot andra. De ser att det som är ovanligt också kan vara bra. Kvaliteten i föräldra-barnrelationen är ofta bättre där fäderna är öppna och ärliga om sin homosexualitet med barnen. Denna öppenhet för ofta barnen närmare sina föräldrar och göra dem mera benägna att diskutera sina problem med dem. Flera studier har också visat att detta varit fallet (Bozett, 1987; Miller, 1979). Susan Golomboks (1997) forskning visar också på vikten av öppenheten i kommunikationen mellan föräldrarna och barnet. Hon sammanfattar att barn som har en varm, kärleksfull relation med sina föräldrar och kan tala öppet med dem om deras icke-traditionella familj och de problem de stöter på till följd av den verkar växa upp till stabila, psykologiskt friska individer lika ofta som barn som uppfostrats i ett mer traditionellt familjehem. Litteraturen antyder också att det som är viktigt för barn som har en homosexuell far är hur öppen han är inför deras vänner om sin homosexuella identitet. De barn som känner att de har kontroll över den informationen och kan informera sina vänner och lärare och skola vid den tidpunkt de vill, på det sätt de vill och med den nivå av öppenhet som de vill ha är de som känner sig tillfreds och har bra relationer (Golombok, 1997). Litteraturen visar också att de föräldrar som inte berättar om sin homosexualitet ger lätt intryck av skam och att det finns orsak att skämmas. Föräldrar som skäms över sin homosexualitet riskerar också fler negativa reaktioner från sina barn än föräldrar som inte skäms (Ernulf & Innala, 1991).</p>
<p>Brewaeys, Ponjaert, Van Hall, & Golombok, 1997 . 30 lesbiska familjer med  4–8  år gamla barn som kommit till genom donatorinsemination jämfördes med 38 heterosexuella familjer där barnen hade kommit till genom donatorinsemination och 30 heterosexuella familjer där barnen kommit till genom vanlig befruktning. Belgisk studie. Standardiserade intervjuer och frågeformulär för föräldrarna och psykologisk testning av barnen. CBCL (Child Behaviour Checklist) visade att barnens beteendemässiga och emotionella anpassning inte skilde sig åt mellan barn som vuxit upp med lesbiska mödrar och de heterosexuella kontrollgrupperna. Dessutom skiljde barnens (pojkarna och flickorna till de lesbiska mödrarna) testvärden sig inte åt från ett stort holländskt populationsurval. Ingen evidens för att faderns frånvaro skulle leda till fler emotionella problem hos barnen. En viktig skillnad mellan grupperna handlar om öppenheten inför barnen. Frågan om föräldrarna ämnade berätta för sina barn att de kommit till genom donatorinsemination undersöktes. Alla lesbiska mödrar ämnade berätta för sina barn att spermadonator använts. Alla lesbiska mödrarna utom en hade redan berättat. Av de heterosexuella föräldrarna ämnade 8 av 38 föräldrar berätta för sina barn, men bara en hade redan gjort det. Flera författare har påpekat potentiella negativa effekter av familjehemligheter på barnens emotionella utveckling. I en annan studie med 124 lesbiska kvinnor (70 biologiska mödrar och 70 medmammor och 14 ensamstående mödrar där barnen kommit till genom donatorinsemination) ämnade nästan alla diskutera inseminationen öppet med sina barn. De flesta kvinnorna sade sig också vilja vara fullständigt öppna om sin lesbianism inför sina barn. De flesta kvinnorna sade sig värdera ärlighet mer än hemlighållande (Gartrell, Hamilton, Banks, Mosbacher, Reed, Sparks, & Bishop (1996) och en kvinna sammanfattade: ”Vår lesbianism kommer att vara med oss hela tiden och vårt barn kommer att se det varje dag. Vi skall inte gömma någonting och förhoppningsvis kommer vårt barn att bli fördomsfri på grund av detta och kommer att förstå att det finns massor av människor i världen, många olika slags människor”.</p>
<h2>Lämplighet som föräldrar</h2>
<p>Homo- och heterosexuella föräldrar uppfostrar barnen på likartat sätt</p>
<p>De homosexuella män och kvinnor som vill ha barn är ofta högt motiverade, förväntningarna är stora och förberedelser har gjorts för att barnet skall få det bra. När det gäller längtan efter barn skiljer sig inte lesbiska kvinnor och homosexuella män från heterosexuella kvinnor och män (Bigner & Bozett, 1990; Kirkpatrick, 1987). Lesbiska kvinnor verkar inte skilja sig från heterosexuella kvinnor i modersrollen och homosexuella män verkar inte skilja sig från heterosexuella män i fadersrollen.</p>
<p>Golombok, Tasker, & Murray, 1997 . 30 lesbiska mödrafamiljer (i 15 av dessa familjer var modern ensamstående förälder och i 15 levde modern ihop med en partner varav i 10 fall hade partnern varit medmamma sedan födelsen) och 42 familjer med en ensamstående heterosexuell moder jämfördes med 41 heterosexuella tvåföräldrafamiljer i Storbritannien. Barnen till de lesbiska mödrarna hade kommit till genom donatorinsemination. De lesbiska mödrarnas och de ensamstående heterosexuella mödrarnas barn hade vuxit upp utan fader eller fadersfigur i hemmet. Barnens genomsnittliga ålder 6 år. Standardiserade intervjuer och frågeformulär som mätte kvaliteten av föräldraskapet och barnets socio-emotionella utveckling. Moderns psykologiska status mättes och mödrarnas lämplighet som föräldrar mättes genom standardiserade intervjuer. Mödrarna i familjer där fäder inte var närvarande visade mer värme gentemot barnen än mödrar till barn med närvarande fäder. Inga signifikanta skillnader i mödrarnas värme gentemot barnen detekterades mellan lesbiska mödrar och ensamstående heterosexuella mödrar. Större interaktion mellan mödrar och barn i de familjer som leddes av kvinnor. Större moder-barn interaktion i de lesbiska mödrafamiljerna jämfört med de ensamstående heterosexuella mödrafamiljerna. Grupperna skilde sig inte åt när det gällde mödrarnas emotionella engagemang med barnen.Barn som föds av ensamstående mödrar efter donatorinsemination skiljer sig åt från barn i enföräldrafamiljer som genomgått skilsmässa. De har uppfostrats av en ensamstående moder från början och har inte erfarit föräldrars skilsmässa och att behöva skiljas från sina fäder. Huruvida dessa barn får det sämre än barn från tvåföräldrafamiljer tycks bero på deras finansiella situation och om deras mödrar har familj och vänner som bidrar till att hjälpa dem. Från befintlig evidens så tycks den bästa prediktorn för hur barnen till de ensamstående mödrarna kommer att få det bero på familjesituationen, dvs. ekonomi och hjälp av familj och vänner, snarare än på om modern är ensamstående (Golombok, Tasker, & Murray, 1997; Golombok, 1998).</p>
<p>Chan, Brooks, Raboy, & Patterson, 1998 . 30 lesbiska par och 16 heterosexuella par med åtminstone ett barn i grundskoleålder. Barnen hade kommit till genom anonym donatorinsemination. Lesbiska biologiska och  icke-biologiska  mödrar delade mera på barnuppfostringsuppgifter jämfört med de heterosexuella föräldrarna. De lesbiska medmammorna som var mera tillfreds med fördelningen av familjebesluten i hemmet var också mera nöjda med sina relationer. Deras barn visade också färre beteendeproblem. Effekten av föräldrarnas fördelning av arbete på barnens anpassning medierades av föräldrarnas relationstillfredsställelse. Barnens anpassning associerades oftare med föräldrarnas tillfredsställelse av arbetsfördelningen än med hur mycket varje förälder gjorde i hushållet.</p>
<h2>Relationer föräldrarna sinsemellan</h2>
<p>Kvaliteten på föräldrarnas relationer skiljer sig inte mellan homo- och heterosexuella föräldrar</p>
<p>Flaks, Ficher, Masterpasqua, & Joseph, 1995 . 15 lesbiska familjer (lesbiska par) med  3–9  år gamla barn som hade kommit till genom donatorinsemination jämfördes med 15 matchade heterosexuella familjer (heterosexuella par). Evaluering av föräldraparens relationer med DAS (The Dyadic Adjustment Scale, Spanier, 1976) som mäter parens relationskvalitet. Blind analys av data. Resultaten visade inga signifikanta skillnader i relationskvalitet mellan de två grupperna föräldrar.</p>
<p>Chan, Brooks, Raboy, & Patterson, 1998 . 30 lesbiska par och 16 heterosexuella par med åtminstone ett barn i grundskoleålder. Barnen hade kommit till genom anonym donatorinsemination. Kvaliteten på föräldrarnas relation fastställdes med Locke-Wallace Marital Adjustment Test (LWMAT; Locke & Wallace, 1959). Testet konstruerades ursprungligen för att mäta äktenskapstillfredsställelse hos heterosexuella makar. Patterson (1995) gjorde små semantiska förändringar i LWMAT för att också passa likakönade par. För att fastställa mera specifika aspekter på pars relationer användes ”Braiker och Kelley Partnership Questionnaire” (Braiker & Kelley, 1979). Två skalor användes a) Love (dvs. bry sig om och emotionalitet gentemot partner) och b) Conflict (problem och dispyter). Inga signifikanta skillnader mellan heterosexuella och lesbiska par på något av de mått som mäter relationstillfredsställelse. Lesbiska och heterosexuella par rapporterade ungefär samma nivå ”love”, ”conflict” och tillfredsställelse i sina relationer.</p>
<p>McNeill, Rienzi, & Kposowa, 1998 . 24 lesbiska mödrar och 35 heterosexuella mödrar besvarade ett frågeformulär med fyra skalor (Index of Family Relations, Index of Parental Attitudes, Family Awareness Scale och Dyadic Adjustment Scale). Lesbiska och heterosexuella mödrarna uppvisade inga medelvärdesskillnader på mått som mäter anpassning till partner, familjeuppmärksamhet, eller relationer inom familjen.</p>
<h2>Psykologiska och psykiatriska tillstånd hos föräldrarna</h2>
<p>Ett stort antal studier visar ingen skillnad i psykisk stabilitet mellan homosexuella och heterosexuella</p>
<p>Green, Mandel, Hotvedt, Gray, & Smith, 1986 . 50 lesbiska mödrar och 40 heterosexuella mödrar. Lesbiska mödrar hade bättre självförtroende än kontrollgruppen.</p>
<p>Rand, Graham, & Rawlings, 1982 . 25 lesbiska mödrar intervjuades av 2 kvinnliga forskare. De lesbiska mödrarna var åtminstone lika psykologiskt friska som den större standardiserade undersökningsgruppen.</p>
<p>Siegelman, 1972 . Fann att lesbiska mödrar var mindre undergivna, deprimerade och hade mindre ångest än kontrollgruppen. Thompson, McCandles, & Strickland, 1971. Fann att de lesbiska mödrarna hade bättre självförtroende och var nöjdare med tillvaron än kontrollgruppen.</p>
<p>Friedman, 1988 ; Hooker, 1957; Pillard, 1988; Reiss, 1980. Homosexuella är inte mindre psykiskt stabila än jämförbara heterosexuella.</p>
<p>Golombok, Tasker, & Murray, 1997 . 30 lesbiska mödrafamiljer (i 15 av dessa familjer var modern ensamstående förälder och i 15 levde modern ihop med en partner varav i 10 fall hade partnern varit medmamma sedan födelsen) och 42 familjer med en ensamstående heterosexuell moder jämfördes med 41 heterosexuella tvåföräldrafamiljer i Storbritannien. Barnen till de lesbiska mödrarna hade kommit till genom donatorinsemination. De lesbiska mödrarnas och de ensamstående mödrarnas barn hade vuxit upp utan närvaro av fader eller fadersfigur i hemmet. Barnens genomsnittliga ålder 6 år. Standardiserade intervjuer och frågeformulär som mätte kvaliteten av föräldraskapet och barnets socio-emotionella utveckling. Moderns psykologiska status mättes med ”Parenting Stress Index”, ”Trait Anxiety Inventory” och ”Beck Depression Inventory”. Inga signifikanta skillnader mellan grupperna i psykologisk status på de kombinerade skattningarna. Inte heller några signifikanta gruppskillnader mellan mödrarna för de individuella måtten på psykologisk status, dvs. stress som påverkats av föräldraskapet som mättes med ”Parenting Stress Index”, ångestnivå som mättes med ”Trait Anxiety Inventory” och depression som mättes med ”Beck Depression Inventory”</p>
<h2>Hur föräldrarna uppfattar omgivningens attityder och vilken roll föräldrarnas öppenhet om den egna homosexualiteten har</h2>
<p>Rand, Graham, & Rawlings, 1982 . 25 lesbiska mödrar. Intervjuade av 2 kvinnliga forskare. De lesbiska mödrarna var åtminstone lika psykologiskt friska som den större standardiserade undersökningsgruppen. Deras data gav stöd för hypotesen att mödrar som uttryckte sin lesbianism för sina arbetsgivare, tidigare makar och sina barn var friskare än de som inte gjorde det.</p>
<p>Även om många människor inte accepterar de homosexuella föräldrarna så accepterar de oftast barnen. Men vikten av att föräldrarnas homosexualitet accepteras är förstås stor. Föräldrar som accepteras mår bättre och är bättre föräldrar. Homofobin är oftast störst bland dem som inte haft kontakt med eller känner homosexuella. Forskning visar att öppenheten om den egna homosexualiteten ofta är av stor betydelse för att bli accepterad som homosexuell. Det viktigaste och ofta av avgörande betydelse för att människor skall få positiva känslor och attityder till homosexuella har nämligen visat sig vara det faktum att de haft positiva personliga kontakter med och att de lärt känna och sett homosexuella människor (Innala & Ernulf, 1993; Innala, 1995). Av detta följer att ju vanligare det blir med öppet homosexuella föräldrar desto bättre attityder bildar omvärlden gentemot homosexuella föräldrar. Vinsterna att minska homofobin är stora för alla. Folk rapporterar att de mår bättre när deras homofobiska attityder minskar. Ett samhälle med låg homofobi ger alla dess invånare bättre möjligheter att bra kunna relatera till varandra. De begränsningar som heterosexuella manliga och kvinnliga könsroller orsakar kan också minska i ett låghomofobiskt samhälle (Innala, 1995).</p>
<h2>Hur ser barnens faktiska bindningar ut</h2>
<p>Barnens bindningar till sina likakönade föräldrar skiljer sig inte mycket från heterosexuellas barns bindningar till sina föräldrar. Likheterna är större än skillnaderna. Miller (1979) studerade 40 homosexuella män som hade barn och han fann att barnen varken tänker på föräldrarna i sexuella eller homosexuella termer. Barnen uppfattar sig som barn i en vanlig föräldra-barnrelation. Barn till homosexuella föräldrar skiljer sig inte från barn med heterosexuella föräldrar när det gäller att tycka om sina föräldrar. Det finns dock fall där barnen varit negativa till faderns homosexualitet, men i dessa fall har de oftast fortsatt att acceptera honom i fadersrollen (Bozett, 1987). De mest signifikanta fynden från studier av lesbiska familjer med ett barn som kommit till genom donatorinsemination är att den andra mamman (den icke biologiska) är mer involverad i barnens uppfostran jämfört med fäder i tvåföräldra heterosexuella familjer (Brewaeys, Ponjaert, Van Hall, & Golombok, 1997; Chan, Raboy, & Patterson, 1998, Flaks, Ficher, Masterpasqua, & Joseph, 1995; Golombok, Tasker, & Murray, 1997). Unga vuxna som hade växt upp i ett lesbiskt hushåll beskrev sin relation med mammans nya partner signifikant mer positivt än vad unga vuxna som växt upp med heterosexuell mamma beskrev sin mammas nye manliga partner (Golombok, 1997).</p>
<p>När det gäller fäder så visar tvåföräldrafamiljer att fäder tillbringar mycket mindre tid med sina barn än mödrarna men detta tycks ha mindre betydelse än vad fäderna och barnen gör när de är tillsammans. Ju mer fäderna är aktiva i föräldraskapet desto bättre är det för barnens sociala och emotionella utveckling och fäderna tycks vara speciellt omtyckta som lekkamrater (Parke, 1996; Lamb, 1997). Men det tycks inte vara deras manlighet som har betydelse. Om deras kön skulle vara avgörande skulle vi kunna förvänta oss att barn utan fäder, och barn med mycket kontakt med sina fäder skulle skilja sig åt i sin maskulinitet och femininitet från barn i traditionella tvåföräldrafamiljer. Det finns ingen evidens att detta skulle vara fallet. Flickor i dessa familjer är inte mindre feminina och pojkar inte mindre maskulina i sin identitet och i sina beteenden än barn som växer upp i mera traditionella hem och barn som har mycket kontakt med sina fäder har mindre konventionella attityder till mans- och kvinnoroller (Stevenson & Black, 1988; Radin, 1994). Istället tycks fäder ha en positiv effekt på barnens utveckling på samma sätt som mödrar. Lika stor proportion barn känner trygghet till fadern som till modern (Fox, Kimmerly, & Schafer, 1991). Fäder som är tillgivna sina barn, har frekvent social interaktion med sina barn, och som är känsliga för deras behov och emotioner får också välanpassade barn (Lamb, 1997). De får dessutom nära band till sina barn (Cox, Owen, Henderson, & Margand, 1992). Den viktigaste faktorn för trygga föräldra-barnrelationer är kvaliteten i interaktionen mellan föräldern och barnet och beror inte på könet eller den sexuella orienteringen hos föräldern (Golombok & Tasker, 1994).</p>
<p>Barn som kommit till genom donatorinsemination utvecklas på ett normalt sätt och deras anpassning är orelaterad till om föräldrarna är homo- eller heterosexuella (Chan, Raboy, & Patterson, 1998). Forskning på barn som kommit till genom genom ägg eller spermadonation visar inte bara att dessa barn fungerar bra men också att de har bättre relationer med sina föräldrar än barn som kommit till på vanligt sätt (Golombok, 1998; Golombok, Murray, Brinsden, & Abdalla, 1999). Dessa resultat tyder på att en stark längtan efter att bli förälder kan vara viktigare än genetiskt släktskap för att skapa positiva familjerelationer och att befruktning genom könscellsdonation inte tycks ha ogynnsamma effekter på barns socio-emotionella utveckling Golombok, 1998).</p>
<h2>Vilka för- och nackdelar har barn som växer upp i homosexuella familjer?</h2>
<p>Uppväxtvillkoren för barnen är väldigt lika oavsett föräldrarnas sexuella orientering</p>
<p>Vid jämförelser mellan lesbiska och heterosexuella frånskilda mödrar så visar studier att de lesbiska mödrarna i större utsträckning ser till att deras barn har kontakt med fadern. De lesbiska mödrarna har också mer kontakt med fadern (Kirkpatrick, 1982; Golombok, Spencer, & Rutter, 1983).</p>
<p>Flaks, Ficher, Masterpasqua, & Joseph, 1995 . 15 lesbiska familjer (lesbiska par) med  3–9  år gamla barn som hade kommit till genom donatorinsemination jämfördes med 15 matchade heterosexuella familjer (heterosexuella par). Evaluering av barnens kognitiva förmåga  (WPPSI-R  eller  WISC-R),  barnens beteendeanpassning och sociala kompetence  (CBCL/4–18)  och föräldraparens relationer (DAS, The Dyadic Adjustment Scale) och föräldrarnas färdigheter (PASS, The Parent Awareness Skills Survey). Blind analys av data. Resultaten visade skillnader i föräldraegenskaper mellan de två grupperna föräldrar. Lesbiska par visade mer känslighet och effektivitet på de mått där föräldrar svarar på typiska barnuppfostringssituationer.</p>
<p>Studier har funnit att homosexuella fäder ger barnen mera omtanke, betonar verbal kommunikation i större utsträckning och anstränger sig mer än heterosexuella fäder att skapa stabila hemförhållanden och positiva relationer till sina barn (Bigner & Bozett, 1990; Bigner & Jacobsen, 1989). Homosexuella fäder har också visat sig ha större tillfredsställelse av det första barnet, de kommer bättre överens med sin partner om detaljer i barnuppfostran och de uppmuntrar barnen att leka med könstypiska leksaker i större utsträckning än heterosexuella fäder (Bigner & Jacobsen, 1989; Bozett, 1989; Harris & Turner, 1985/1986). Bigner och Jacobsen (1989) fann också att homosexuella fäder i större utsträckning förklarade regler för sina barn, uppmuntrade barnen att uttrycka sig emotionellt i större utsträckning och såg i större utsträckning till att barnen följde de regler som ställts upp jämfört med heterosexuella fäder.</p>
<h2>Vilket stöd kan barnen och deras föräldrar behöva från samhället för att komma över eventuella svårigheter?</h2>
<p>Ökad undervisning om homosexualitet och homosexuella i våra skolor och samhällets institutioner . Okunskapen är stor och det finns fortfarande många felaktiga föreställningar om homosexualitet och homosexuella människor i samhället (Innala, 1995). Detta trots ökat socialt accepterande av homosexuella män och kvinnor och trots ökad öppenhet bland homosexuella själva. De senaste 20 åren har mycket empirisk forskning gjorts om homosexualitet som falsifierat många av de felaktiga föreställningar som finns men det allra mesta av denna forskning har inte kommit allmänheten till del. Stora delar av denna forskningen har inte heller kommit människor inom vård och undervisning och andra som arbetar med människor till del t ex läkare, sjuksköterskor, socialarbetare, psykologer, lärare, förskollärare och barnmorskor. Ett annat vanligt problem är att informatörer, utbildare osv av olika slag utgår ifrån att alla är heterosexuella (heterosexual assumption). När myndigheter och andra bedriver information är de viktigt att de ser till att informationen också riktar sig till homo- och bisexuella.</p>
<p>Att synliggöra homosexualiteten  är av stor vikt för att vi skall få mindre homofobi i samhället. Homofobi betecknar människors negativa känslor, attityder och beteenden gentemot homosexuella. Forskning visar att öppenheten av homosexuella själva är av stor betydelse för att förändra synen på homosexuella och homosexualitet. Det viktigast för att människor skall få positivare känslor och attityder till homosexuella har nämligen visat sig vara det faktum att de haft positiva personliga kontakter med och att de lärt känna och sett homosexuella människor (Innala & Ernulf, 1993; Innala, 1995).</p>
<p>Undervisning om homosexuella familjebildningar . Undervisning om den kunskap som redan finns om att homosexuella män och lesbiska kvinnor har barn och kan vara lika bra föräldrar som heterosexuella män och kvinnor och att de barn som växer upp med homosexuella föräldrar inte har det sämre än de barn som växer upp med heterosexuella föräldrar (Ernulf & Innala, 1990; 1991; Innala, 1997).</p>
<p>Att synliggöra homosexuella familjebildningar som ju redan finns i tämligen stort antal i Sverige kommer att bidra till en positivare syn även här. De flesta med negativ syn på homosexuella och homosexuella familjebildningar är de som inte haft kontakt, inte sett och inte känner homosexuella och deras barn (Innala, 1995). Det är också viktigt för de familjer som redan finns att kunna relatera till andra i samma situation. Homosexuella familjer har också visat sig vara en förebild för andra icke-typiska familjer.</p>
<p>Att barn till homosexuella ges möjlighet att träffa barn i samma situation . Det har visat sig vara av stort värde för barn till homosexuella att träffa andra barn i liknande situation för att utbyta tankar och erfarenheter med dem (Ernulf & Innala, 1991). Det kan tex vara i form av stödgrupper.</p>
<p>Revidera de utvecklingspsykologiska, psykodynamiska och inlärningspsykologiska teorier som bidrar till att homosexuella inte anses vara passande föräldrar och att barnen antas ta skada av att växa upp med homosexuella föräldrar . Det är vida känt att homosexuella stöter på okunskap när de söker hjälp av olika slag. De ovan nämnda teorierna stämmer inte överens med den mängd empiriska studier på homosexuella och deras barn som gjorts de senaste 20 åren (Innala, 1997). Det är ju viktigt att barnmorskor, förskollärare, lärare, sjuksköterskor, läkare, psykologer, socialarbetare och andra som kan tänkas komma i kontakt med homosexuella familjer har riktig kunskap.</p>
<p>Lagstiftning som skyddar barn till homosexuella . Barn till homosexuella behöver få samma lagliga skydd som alla andra barn redan har. Barnen bör ges laglig rätt till båda adoptivföräldrarna. Det är av särskild vikt vid föräldrars skilsmässa och om en förälder dör.</p>
<p>Lagstiftning mot diskriminering av homosexuella inte bara skyddar homosexuella utan bidrar antagligen också till att göra folks attityder till homosexuella positivare eftersom lagstiftning påverkar de värdesystem som ett samhälle har (moralbildning). Det är också troligt att positiva attityder blir mer lättillgängliga och negativa stereotypier blir mindre tillgängliga eftersom samhällets institutioner inte beskriver homosexuella i negativa termer. Detta minskar homofobin och gör kontakter mellan homo- och heterosexuella lättare (Innala, 1995). Homosexuella vågar i större utsträckning leva öppet vilket också gör situationen bättre för barn till homosexuella.</p>
<p>Mer forskning på homosexuella familjebildningar . För att förstå den speciella situation som homosexuella familjer lever i och för att förstå de specifika behov de har så behöver vi veta mer om dem. Den familjeteori som utvecklats från och testats utifrån heterosexuella normer kanske behöver utvecklas för att passa homosexuella familjeformer. Förståelse av homosexuella familjeformer kan vara av stor vikt vid terapier osv. Särskilt angeläget finnes vara forskning rörande homosexuella familjer i Sverige. Sådan forskning saknas helt.</p>
<p>Se till att de universitetsinstitutioner som bedriver familjevetenskap också inkluderar homosexuella familjebildningar. Eftersom homosexuella familjeformer finns så behöver vi kvalificerade forskare som är experter också på detta område. Gärna från olika discipliner.</p>
<h2>2 En jämförelse mellan amerikanska och svenska attityder till homosexualitet och homosexuella personer av Docent Lena Nilsson Schönnesson</h2>
<p>grunden är, att forskningen kring barn till homosexuella föräldrar har genomförts i huvudsak i USA, men även i Storbritannien och Belgien. Det aktualiserar frågan huruvida resultaten kan överföras på svenska förhållanden. Ett sätt att belysa frågeställningen är att jämföra attityder till homosexualitet och homosexuella personer mellan länderna och därmed få en uppfattning om i vilket undersökningsklimat som forskningen har bedrivits.</p>
<p>Tonvikten i promemorian ligger på attitydjämförelser mellan USA och Sverige. Den är indelad i fem avsnitt. I första avsnittet är fokus på relevanta begrepp och definitioner och därpå följer en sammanfattning kring förekomsten av anti-homosexuella attityder i de båda länderna (avsnitt 2). Exempel på sociala och psykologiska faktorer, som visat sig påverka inställningen till homosexualitet och homosexuella personer, belyses i avsnitt 3. I avsnitt 4 görs en jämförelse mellan förekomst av s.k. hatbrott i USA och Sverige och promemorian avslutas med en sammanfattning (avsnitt 5).</p>
<h2>Begrepp och definitioner Begreppet ”normal”</h2>
<p>Homosexualitet och homosexuella personer bedöms ofta utifrån ett sexualmoraliskt perspektiv, dvs. att homosexualitet är omoraliskt eller ”fel”. Det finns en tradition att jämställa det som anses vara sexuellt moraliskt acceptabelt med det som definieras som ”normalt” eller ”naturgivet”. Begreppet ”normal” har, förutom en statistisk, en ideologisk innebörd. I det sexualideologiska perspektivet syftar ”normal” sexualitet på vad människan bör göra. Det utgår från s.k. naturgivna lagar, som t.ex. att målsättningen med samlaget är fortplantning, varför det sexuella umgänget enbart bör ske i ett reproduktivt syfte. Det är viktigt att uppmärksamma, att termen ”normal” är kultur- och tidsbunden samt föränderlig och därmed relativ. Likaså att det finns en dold moraliserande kvalitet i ”normal”, som många gånger göms i en pseudovetenskaplig jargong. Psykoanalytikern Robert Stoller påpekar att gömd i frasen ”normal” kan ligga arrogans, grymhet och oärlighet.</p>
<h2>Begreppet heterosexism</h2>
<p>Eftersom begreppet ”normal” oftast används i bemärkelsen rättesnöre för individens sexuella handlingar, är begreppet sexuell norm mer rättvisande. Varje kultur skapar sin tidstypiska sexosofi, dvs. utvecklar sina sexuella värderingar, normer och attityder. Dessa sammanfogas i officiella sexuella doktriner eller manus (eng. script). De i sin tur internaliseras i mer eller mindre stor utsträckning av individen, som på så sätt formar sitt individuella script. Officiella sexuella scripts manifesteras i ett övergripande sexualideologiskt förhållningssätt. Den västerländska kulturens sexualideologi utmärks bl.a. av dess heterosexism, dvs. ett ideologiskt system som förnekar, förtrycker, talar nedsättande om och stigmatiserar alla typer av icke heterosexuella beteenden, relationer, identiteter och ”communities”. Det fungerar genom en ömsesidig process av osynlighet och attack. Homosexualitet är för det mesta kulturellt osynlig, men när människor som har homosexuella relationer eller som identifierar sig som homosexuella blir synliga, slår samhället många gånger tillbaka.</p>
<h2>Begreppet homofobi</h2>
<p>Heterosexismen genomsyrar således den samhälleliga nivån. För att beskriva anti-homosexuella attityder och beteenden på individnivå, används ofta begreppet ”homofobi”, som är ett (internaliserat) resultat av den heterosexistiska sexualideologin. George Weinberg myntade begreppet homofobi i slutet av 1960talet. Han använde begreppet för att etikettera både heterosexuellas rädsla att vara nära personer med en homosexuella preferens och homosexuella personers självförakt. Det senare är en återspegling av internaliserad homofobi , som motsvarar den homosexuelle personens införlivande av samhällets antihomosexuella (eller heterosexistiska) attityder i sin egen person. Det kan bidra till, att individen spaltar av den homosexuella dimensionen från sin övriga personlighet och konsekvensen blir att individen får svårigheter att acceptera och respektera sin homosexuella preferens. Det i sin tur påverkar det psykiska välbefinnandet och livskvaliteten i negativ riktning.</p>
<p>Senare definitioner av homofobi betonar aversionen mot homosexuella personer, deras livsstil och/eller kultur och/eller beteende eller handlingar, riktade mot homosexuella personer, som är baserad på aversion. Andra definitioner identifierar homofobi som en irrationell fruktan för homosexualitet.</p>
<h2>Begreppet sexuell fördomsfullhet</h2>
<p>Herek har kritiserat begreppet homofobi, som han menar har begränsningar. För det första har empiriskt forskning inte kunnat visa, att heterosexuella personers anti-homosexuella attityder är fobiska i klinisk bemärkelse. För det andra, implicerar homofobi att fördomar mot homosexuella kvinnor och män är sprungna ur individen per se snarare än att det är ett socialt fenomen, som är rotat i kulturella ideologier och sociala relationer. För det tredje begränsas individens liv av en fobi, vilket dock inte är fallet för ”homofoba” heterosexuella personer. Homofobin fyller snarare en funktion för personen ifråga. Herek förespråkar istället begreppet sexuell fördomsfullhet, som syftar på alla negativa attityder som omgärdar bi- och homosexuellt beteende, människor med en bisexuell eller homosexuell preferens och ”communities” av bi- och homosexuella kvinnor och män. Fördelarna med begreppet sexuell fördomsfullhet är, enligt Herek, att det är av deskriptiv art och innehåller inga förutfattade meningar om dess ursprung, dynamik, och motiv. Det förutsätter inte heller att anti-homosexuella attityder är irrationella eller ondskefulla.</p>
<p>I föreliggande promemoria används det deskriptiva begreppet anti-homosexuella attityder.</p>
<h2>Begreppet stigmatisering</h2>
<p>I de anti-homosexuella attitydernas kölvatten följer stigmatisering. Att vara stigmatiserad betyder i detta sammanhang, att personen av andra tillskrivs negativa karaktäristika och stereotypa bilder. Denna stämpel upplevs av personen i fråga som skamlig och nedsättande. För den homosexuella kvinnan/mannen innebär stigmatiseringen, att han/hon avhumaniseras. De stereotypa bilderna fokuseras bl.a. på homosexuella sexuella beteenden, medan homosexuella uttrycksformer för kärlek osynliggörs. Stigmatiseringen försvårar också för den homosexuella personen att få tillgång till positiva, realistiska bilder av vad det innebär att leva homosexuellt.</p>
<p>Anti-homosexuella attityder och stigmatisering kan få som konsekvens att den homosexuella personen diskrimineras och/eller ställs utanför den heterosexuella sociala gemenskapen. Men de kan också ikläda sig trakasseriernas eller våldets skepnad, s.k. hatbrott (avsnitt 13.3.2 i betänkandets del A). Dessa handlingar är bl.a. ett resultat av heterosexuella personers negativa attityder och inställning till homosexuella kvinnor och män.</p>
<h2>Begreppet attityd</h2>
<p>har givits många definitioner. Ett exempel är, att en attityd är en fördelaktig eller oför-delaktig reaktion inför en person, företeelse eller situation, som kommer till uttryck i individens värderingar, känslor eller tilltänkt beteende. Indirekt innehåller definitionen de tre grundkomponenterna, som attityder antas beså av, nämligen en kognitiv, en emotionell och en beteendekomponent. Somliga forskare hävdar dock, att en attityd enbart består av kunskap (information som är associerat till föremålet för attityden) och värdering (bedömning baserad på kunskap). De menar, att den roll som den emotionella komponenten spelar i attityder är avhängig situationen och föremålet för attityden. Beteendekomponenten bör också skiljas ut, eftersom beteende i sig kan vara objekt för attityder. Med hänsyn till att forskare, som studerar attityder gentemot homosexuella personer, betonar såväl de kognitiva som emotionella/affektiva komponenternas betydelse, används den första definitionen här.</p>
<p>Den kognitiva komponenten motsvarar våra tankar, värderingar och idéer om homosexualitet /homosexuella personer. Den affektiva komponenten syftar på känslor, som homosexualitet/homosexuella personer väcker hos den heterosexuella personen, t.ex. rädsla, sympati, avståndstagande, avsky, hat. Slutligen, beteendekomponenten åsyftar tendensen att agera mot homosexuella personer.</p>
<h2>Anti-homosexuella attityders prevalens</h2>
<p>Homosexualitet och homosexuella handlingar har i ett historiskt perspektiv oftast fördömts och kriminaliserats eller betraktats som syndigt, ”abnormt”, avvikande, sjukt, perverst. Vem eller vilka som genom historien har/har haft ”rätten” och funktionen att ”förklara” människan har påverkat och påverkar inställningen till homosexuella personer. I västvärlden var det länge kyrkan som ansåg sig ha den ”rätten”, men den medicinska vetenskapen har dock alltmer kommit att träda i förgrunden. Det ledde till, att homosexuella personer inte längre betraktades som kriminella, omoraliska och syndiga utan som sjuka och utsattes för legala sanktioner. Det inställningen stod i kontrast till den äldre synen på homosexuella beteenden som en, hos människan, möjlig potential till lust. Psykoanalysen har också haft en stark inverkan på synen på homosexualitet. Sigmund Freud hade en ambivalent inställning, medan många av hans efterföljare har betraktat och betraktar homosexualitet som en psykopatologi och därmed homosexuella kvinnor och män som psykiskt störda.</p>
<p>Homosexuella kvinnor och män har blivit alltmer synliga i västvärlden, som ett resultat av bl.a. den homosexuella frigörelsekampen. Men de lever fortfarande under ett mer eller mindre ständigt hot att diskrimineras, göras osynliga, utsattes för trakasserier och våld (s.k. hatbrott). De sakta framväxande positiva attityderna gentemot homosexuella som kunde skönjas under 1970 och början av 1980-talet vände drastiskt i och med hiv-epidemin. De antihomosexuella attityderna underblåstes och förstärktes.</p>
<p>Som påpekades inledningsvis är sexualiteten reglerad i alla samhällen. Ett mått på styrkan i regleringen är, i vilken utsträckning sociosexuella regler eller scripts har internaliserats i allmänhetens attityder kring sexuella spörsmål. Den övergripande frågeställningen i den här promemorian är huruvida attityderna till homosexualitet och homosexuella personer skiljer sig åt mellan USA och Sverige, men också i vilken utsträckning attityderna har förändrats över tid? En annan frågeställning är hur vi kan förstå anti-homosexuella attityder och vilka sociala och psykologiska faktorer, som kan påverka dem?</p>
<p>Eftersom tidsperspektivet är av stort intresse vad gäller attityder och likaså möjligheten att generalisera resultat till den allmänna befolkningen, presenteras här i huvudsak data från opinionsmätningar, som är baserade på slumpmässiga urval. Empiriska studier är däremot oftast baserade på studenter och urvalet är inte slumpmässigt, vilket gör det svårt att generalisera. I motsats till Sverige, har USA och Storbritannien en lång tradition att i opinionsmätningar regelbundet undersöka attityder till homosexualitet och/eller homosexuella personer. Som framgår av kapitel 12 Samhällets attityder har dock några opinionsundersökningar genomförts i Sverige. I syfte att göra framställningen mer överskådlig görs här en åtskillnad mellan affektiva och kognitiva attityder.</p>
<h2>Affektiva attityder</h2>
<p>Den känslomässiga inställningen till homosexualitet och homosexuella personer i den amerikanska heterosexuella befolkningen har varit och är alltjämt generellt sett negativ. De flesta vuxna i USA anser att homosexuella handlingar är fel, omoraliska eller onaturliga. I Hereks nationella survey (1992) framkom, att över hälften av de heterosexuella deltagarna ansåg att homosexuella personer var frånstötande. Motsvarande svenska procentsiffra i mitten av 1980-talet var 32 procent för att 1999 ha sjunkit något (27 procent). En intressant iakttagelse är, att resultaten från sistnämnda survey, visade att 37 procent av den svenska allmänheten uppvisade en neutral inställning.</p>
<p>När man studerar amerikanska data över tid, visar de, att attityderna har blivit något mer välvilliga under de senaste tre decennierna. Den amerikanska General Social Survey (GSS) pekar på, att under 1970- och 1980-talen och fram till 1994 ansåg över två tredjedelar av den amerikanska befolkningen att homosexuella relationer ”alltid” var ”fel”, medan motsvarande procentsiffra för 1998 och 2000 var 59 procent. Under perioden 1982–1996 tyckte den stora majoriteten av amerikanarna att homosexualitet inte är en ”acceptabel livsstil”. Gapet mellan ”acceptabel” och ”oacceptabel” livsstil minskade 1997, då 43 procent av befolkningen instämde i påståendet att homosexualitet är en acceptabel livsstil och 52 procent tog avstånd från påståendet.</p>
<p>Även om man kan skönja en viss positiv utveckling i USA beträffande den affektiva inställningen gentemot homosexuella personer, är den dock i det stora hela alltjämt kylig. Det blir mycket påtagligt, när man jämför homosexuella med andra sociala grupper i samhället på den s.k. ”känslotermometern” (the feeling thermometer); den homosexuella ”gruppen” får en av de lägsta skattningarna. Det är bara illegala invandrare som skattas lägre.</p>
<p>Även i England kan vi se, att den affektiva inställningen till homosexualitet i viss mån har ändrats i positiv riktning under 1990-talet. Under perioden 1983–1987 ökade stadigt antalet personer, som uttryckte ett ogillande av homosexuella relationer, för att därefter sjunka. I en studie från 1994, där attitydjämförelser gjordes mellan sju länder, fann man att de två katolska länderna – Polen och Irland – var mest negativa mot homosexualitet (82 procent respektive 77 procent instämde i påståendet ”homosexuella relationer är alltid fel”). Därefter följde USA (74 procent) England (64 ) Sverige (62 procent) och Östtyskland (60 procent). Västtyskland var det mest liberala landet (52 procent).</p>
<p>Jämförelser mellan befintliga amerikanska och svenska data rörande affektiva attityder gentemot homosexualitet och homosexuella personer pekar på, att amerikanare är mer benägna att ha en negativ inställning än svenskarna.</p>
<h2>Kognitiva attityder</h2>
<p>Ett exempel på kognitiv attityd är huruvida homosexualitet betraktas som en sjukdom. Antalet svenskar, som instämmer i procentsiffra var 18 procent 1998). Däremot har antalet personer, som tar avstånd från påståendet, ökat från 38 procent till 67 procent under motsvarande tidsperiod.</p>
<p>En intressant iakttagelse är, att trots negativa affektiva attityder stöder idag den stora majoriteten av den amerikanska befolkningen jämlikhet mellan heterosexuella och homosexuella vad gäller arbete, boende, arvsfrågor, sociala förmåner och militären. Däremot motsätter sig majoriteten adoption och att homosexuella skall få ingå äktenskap. Drygt två tredjedelar av den amerikanska befolkningen tog under perioden 1992–1994 avstånd från att homosexuella par skall få ingå äktenskap. Den svenska inställningen till att homosexuella personer skall få ingå äktenskap har under de senaste två decennierna förändrats dramatiskt. Medan majoriteten (54 procent) av den svenska allmänheten 1984 hade en negativ inställning till homosexuella äktenskap var det enbart en dryg tredjedel (32 procent) som motsatte sig det 1998. Under 1990-talet   har inställningen svängt till det positiva; i slutet av 1990-talet var drygt hälften (51 procent) av svenskarna positivt inställda till möjligheten för homosexuella personer att ingå äktenskap och motsvarande procentsiffra på 1980-talet   var 21 procent.</p>
<p>Vad beträffar adoption kan vi i USA se en trend, att motståndet har avklingat något under de senaste åren. Mellan 1992–1994 var två tredjedelar av amerikanarna emot adoption och motsvarande siffra 1997 var 49 procent. I Sverige kan vi notera en motsatt trend; 1984 var 59 procent av svenska allmänheten emot att ge homosexuella par möjlighet till gemensam adoption och motsvarande procentsiffra för 1998 och 1999 var 63 procent respektive 67 procent. När vi gör en distinktion mellan inställningen till lesbiska och manliga homosexuella par och adoption blir bilden något annorlunda; 41 procent av svenska allmänheten motsätter sig att ge lesbiska par möjlighet till gemensam adoption. Motsvarande siffra för två manliga partner var 46 procent. (se Kapitel 12 Samhällets attityder). Vi kan skönja en något mindre negativ inställning till styvbarnsadoption inom ett registrerat partnerskap; ungefär en tredjedel av svenskarna är negativa.</p>
<p>De kognitiva attityder, där jämförelser kan göras mellan länderna, är inställningen till homosexuella äktenskap och adoption. Vad beträffar homosexuella äktenskap intar svenskarna i allmänhet en mer positiv inställning än amerikanarna, medan det motsatta förefaller gälla för homosexuella pars möjlighet till gemensam adoption.</p>
<p>Empiriska studier (oftast baserade på studenturval) och opinionsmätningar visar att, anti-homosexuella attityder samvarierar med genus (kön), ålder, utbildning, religiositet, politisk ideologi, personlig kontakt med homosexuella personer samt uppfattning om homosexualitetens etiologi.</p>
<h2>Genus</h2>
<p>Det är angeläget att beakta genusperspektivet i attitydforskningen kring homosexualitet både vad gäller målgruppen (den homosexuella) och undersökningsgruppen (den heterosexuella). Resultat från såväl internationella som svenska empiriska studier och opinionsmätningar pekar entydigt på, att heterosexuella män är mer moraliskt negativa och fördömande gentemot homosexuella personer än vad kvinnor är. Likaså finner vi att kvinnor i Sverige är överlag mer positivt inställda till adoption inom ramen för ett registrerat partnerskap än vad män är.</p>
<p>De flesta studier och opinionsmätningar som genomförts har emellertid inte hållit attityder gentemot homosexuella män och homosexuella kvinnor åtskilda. Yang fann i sin översikt av 77 olika påståenden om homosexualitet, som används gång på gång i opinionsmätningar, att enbart två påståenden gjorde denna åtskillnad. De få studier, som differentierat heterosexuella personers reaktion gentemot homosexuella män från homosexuella kvinnor, pekar på, att heterosexuella mäns attityder gentemot homosexuella män är mer negativa och fientliga än gentemot lesbiska kvinnor. Heterosexuella kvinnor däremot uppvisar ingen skillnad i sina attityder gentemot lesbiska eller homosexuella män. 43,44,45</p>
<p>Hur skall vi förstå denna könsskillnad? Somliga forskare har besvarat frågan i termer av det samhälleliga könsrollsperspektivet.</p>
<p>Man syftar här på de kulturella och tidstypiska värderingar och uppfattningar som omgärdar könsroller, som att män förväntas vara ”maskulina” och kvinnor ”feminina”. Det innebär t.ex. att för att en man skall betrakta sig själv och av andra uppfattas som ”man” skall han i sitt beteende, sina intressen och personlighetsdrag vara ”typiskt maskulin”. Implicit i resonemanget finns också antagandet att ”maskulinitet” innebär heterosexualitet. Kimmel hävdar, att det i det amerikanska samhället är ett betydligt starkare socialt tryck på män än på kvinnor att demonstrera sin heterosexualitet och sin maskulina könsrollskonformitet. Kvinnor däremot tillåts generellt sett en större flexibilitet vad gäller sitt könsrollsmönster.</p>
<p>Eftersom manlig homosexualitet ofta förknippas med ”femininitet” (och är därmed den maskulina mansrollens gränsöverskridare) hyser många heterosexuella män en stark rädsla för att av sina kamrater etiketteras som homosexuell, om de inte vidmakthåller det maskulina könsrollsmönstret. En strategi för att bevisa sin heterosexuella maskulinitet är, att ta avstånd från homosexuella män och uttrycka anti-homosexuella attityder. Lesbiska kvinnor uppfattas inte som lika hotfulla mot det traditionella könsrollsmönstret och dessutom betraktas de ofta av heterosexuella män i erotiska termer. Erotikens positiva laddning påverkar förmodligen inställningen till lesbiska, som är betydligt mer positiv än den till homosexuella män.</p>
<p>Vi kan således konstatera, att såväl amerikanska som svenska män, i jämförelse med kvinnor, är mer negativt inställda till homosexualitet, framförallt till homosexuella män.</p>
<h2>Ålder</h2>
<p>Såväl amerikanska som svenska forskningsdata pekar entydigt på, att yngre personer – främst kvinnor – har en över lag mer tolerant och positiv inställning till homosexualitet och homosexuella personer. Den yngre generationen är t.ex. betydligt mer positivt inställd till adoption än den äldre generationen.</p>
<h2>Utbildning</h2>
<p>Utbildningsnivån har en stark inverkan på amerikanska och svenska moralattityder gentemot homosexualitet och homosexuella personer; ju högre utbildning desto större tolerans. Likaså kan vi notera i såväl Sverige som i USA att det finns ett positiv samband mellan högre utbildning och en positivare inställning till adoption.</p>
<p>Däremot visar amerikanska data att grad av utbildningsnivån under 1990-talet kommit att spela en allt mindre roll vad gäller stöd för lika villkor på arbetsmarknaden oavsett sexuell preferens. Den framväxande positiva inställningen finns nu representerad på alla utbildningsnivåer och är inte längre begränsad till en elit i utbildningshänseende. Motsvarande svenska data finns ej.</p>
<h2>2.1.1 Religion</h2>
<p>Data från amerikanska empiriska studier och opinionsmätningar visar att hetero-sexuella personer som är frikyrkliga fundamentalister och som regelbundet går i kyrkan har en mer negativ inställning till homosexuella personer än de som inte är religiösa eller som tillhör mer liberala kyrkosamfund. Flitiga kyrkobesökare visar sig också vara mer benägna att vara negativa mot gemensam adoption för homosexuella par.</p>
<p>Existerande data från USA tyder således på, att de personer som är religiösa och de som regelbundet besöker ett kyrkorum är benägna att uppvisa en negativ inställning till homosexualitet och homosexuella personer. Däremot saknar vi kunskap, om vilket inflytande religion och/eller kyrkligt engagemang har på svenska allmänhetens inställning till homosexualitet med undantag för Scotts tvärkulturella studie omfattande sju länder inklusive Sverige (se sid. 5). Den visar, att i samtliga länder, utom Öst-tyskland, där regelbundna kyrkobesök var ytterst sällsynta, fördömdes homosexualitet, av personer som gick i kyrkan varje vecka, Trots att kvinnorna i samtliga länder var flitigare kyrkobesökare än männen, var kvinnorna mer toleranta. Även om kyrkan alltjämt har ett inflytande på den amerikanska inställningen till homosexualitet, är det mycket påtagligt i USA att sedan sena 1980-talet spelar grad av utbildning en större roll än religionen.</p>
<h2>Politisk ideologi</h2>
<p>Amerikanska opinionsmätningar visar, att före 1989 var det i princip ingen skillnad mellan demokraters och republikaners inställning till homosexualitet. Under 1990-talet vände det och skillnaderna mellan politiska ideologier blev allt tydligare. De konservativa var betydligt mer negativt inställda gentemot homosexuella kvinnor och män än de liberala. 1996 var skillnaden så stor som 34 procent.</p>
<p>Den politiska ideologin visar sig också vara av stor betydelse för inställningen i adoptionsfrågan. De liberala är drygt tre gånger (54 procent) mer benägna att stödja homosexuella pars rätt till gemensam adoption än de konservativa (17 procent) och två gånger mer än de moderata (26 procent).</p>
<p>Ett annat område, där den politiska ideologin är av största betydelse är inställningen till anti-diskriminering av homosexuella personer på arbetsmarknaden. De konservativa har inte stött och stöder inte sexuellt likaberättigande inom arbetslivet, medan moderater och liberaler har varit och är positivt inställda därtill.</p>
<p>Den politiska ideologins och /eller partitillhörighets inverkan på svenska allmänhetens inställning till homosexualitet och homosexuella personer är för närvarande inte känd.</p>
<p>Såväl empirisk forskning som opinionsundersökningar i Sverige och USA har funnit att heterosexuella personer som har homosexuella vänner eller bekanta är betydligt mer positivt inställda till och toleranta mot homosexuella personer än de, som inte har den personliga erfarenheten. Men amerikanska forskningsresultat visar också, att heterosexuella personer som utmärks av låg grad av antihomosexuella attityder (t.ex. kvinnor, personer med högre utbildning, yngre personer, politiskt liberala) är mer benägna att ha kontakt med öppna homosexuella personer.</p>
<p>Vi kan se att antalet amerikanare liksom antalet svenskar som har en homosexuell vän eller bekant har ökat markant under de senaste två decennierna. Fram till mitten av 1990-talet uppgav 24 procent av den amerikanska befolkningen att så var fallet och i Sverige var procentsiffran 15 procent (1984) . I slutet av 1990-talet var det över hälften av allmänheten i såväl USA som i Sverige som instämde i påståendet att de har en homosexuell vän/bekant.</p>
<p>Svenska data från 199824 visar också, att det den stora majoriteten av svenska allmänheten inte skulle ha något emot att ha en homosexuell vän och/eller en homosexuell arbetskamrat (67 procent respektive 76 procent). Det är en mycket kraftig ökning från 1984, då motsvarande siffror var 32 procent respektive 42 procent.</p>
<h2>Homosexualitetens etiologi</h2>
<p>Ytterligare en faktor som visat sig ha en inverkan på attityder gentemot homosexualitet och homosexuella personer är huruvida homosexualitet uppfattas som medfödd eller beror på psykologiska faktorer (om homosexualitet är inlärt och/eller ett medvetet val,). Såväl amerikanska som svenska empiriska studier liksom opinionsundersökningar visar, att om homosexualitet betraktas som medfödd samvarierar det med ökad tolerans. De personer som betonar psykologiska faktorer är mer negativa i sin syn på homosexualitet. I en svensk studie baserad på studenter i slutet av 1980-talet anslöt sig en knapp tredjedel till det biologiska synsättet och 71 procent till det psykologiska. I slutet av 1990-talet var synsättet det motsatta: Drygt hälften av de tillfrågade ansåg att homosexualitet är medfödd och en tredjedel tillskrev homosexualitet psykologiska faktorer. I USA pekar opinionsmätningar på, att mellan 1983 och 1992 fick det biologiska synsättet ett starkt uppsving (från 16 procent till 32 procent) men att det 1993 var lika många amerikaner som stödde det biologiska som det psykologiska synsättet.</p>
<p>Jämförelser mellan USA och Sverige beträffande inställningen till homosexualitetens etiologi antyder, att under 1990-talet såg svenskarna homosexualitet som medfödd, medan amerikanarna var jämt fördelade mellan den biologiska och psykologiska förklaringsmodellen.</p>
<h2>Hatbrott</h2>
<p>Som tidigare påpekats kan anti-homosexuella attityder och stigmatisering leda till trakasserier och våld gentemot homosexuella kvinnor och män s.k. hatbrott. Amerikanska och svenska data uppvisar en mycket snarlik bild vad gäller utsatthet för hatbrott till följd av sin homosexualitet. Omkring var fjärde homosexuell har blivit utsatt för hatbrott någon gång i vuxen ålder (28 procent av männen och 20 procent av kvinnorna). Såväl svenska som amerikanska data pekar på, att män är mer utsatta än kvinnor. I Tibys studie framkom att yngre personer hade varit mer utsatta för hatbrott under det senaste året än äldre. Herek fann inget dylikt samband, men däremot att arbetslöshet, manligt kön, låg årsinkomst och låg utbildning predicerade utsatthet.</p>
<p>Det mest frekventa brotten i Sverige är hot, våld och förolämpning/förtal, därefter skadegörelse, egendomsbrott och sexbrott. De vanligaste brotten som homosexuella personer i USA rapporterar att de varit utsatta för i sitt vuxna liv är: egendomsbrott. våldsbrott, försök till våldsbrott, sexbrott, rån och försök till sexbrott. Men trakasserier i olika former är också vanliga. Året innan Herek genomförde sin undersökning (dvs. 1993), var det mer än hälften av undersökningsdeltagarna som erfarit förolämpningar på grund av sin homosexualitet. Nästan en femtedel hade varit utsatta för hot och 16 procent för diskriminering på arbetsplatsen.</p>
<p>Jämförelser mellan USA och Sverige vad gäller hatbrott tyder på, att en icke försumbar grupp av homosexuella kvinnor (20 procent) och män (28 procent) i båda länderna har utsatts för någon form av hatbrott i vuxen ålder.</p>
