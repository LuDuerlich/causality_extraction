<h1>Sammanfattning om vårdinnehåll</h1>
<h2></h2>
<p>Beskrivningarna ovan skiljer i omfattning och precision mellan olika institutioner, främst på grund av det material som finns tillgängligt. Det bör ändå ha framgått att vårdens innehåll varierat relativt mycket mellan olika institutioner och perioder. Flertalet tycks dock ha utgått från någon slags miljöterapi . Men varken motivationsarbete eller annat behandlingsarbete har i allmänhet bedrivits i strukturerad form. Ibland har deltagande i arbete och</p>
<p>dagliga sysslor varit ett viktigt inslag. Flera har betonat kontaktmannaskap, men det är troligt att även de institutioner där detta inte nämns specifikt ändå har haft någon motsvarande arbetsfördelning för kontakterna mellan behandlingspersonal och klienter/- patienter. Många, men inte alla, har haft ett dagligt schema, men omfattningen och intensiteten tycks ha varierat betydligt. För flertalet institutioner förefaller de generella delarna av schemat ha täckt en relativt liten del av dagen och det är svårt att säga i vilken mån patienterna verkligen har deltagit i de mer individuella delarna. Individuella samtal förefaller ha varit inriktade på sociala frågor, och gruppsamtal – i den mån de förekommit – inriktades på “här- och-nu-situationen” och planer för dagen snarare än på missbruk och emotionella problem. Upplevelseinslag har förekommit som avbrott och rekreation. Ibland har utflykter också inriktats på eftervårdsplanering.</p>
<p>Några institutioner avviker från denna bild. Skillnaderna gäller inte i första hand frågan om engagemang hos personalen – den beskrevs som mycket hög i flera av institutionerna ovan. Det gäller inte heller frågan om vårdklimat, för vilket det hittills endast finns ett fåtal mer systematiska mätningar – Hessleby, Frösön, Karlsvik samt Älvgårdens och Runnagårdens låsta avdelningar (Ollus & Larson 2002:6-7, Sallmén 2003, Lundqvist m.fl. 2003). Dessa faktorer skulle säkert ha kunnat tillföra mycket till analysen, vilket till exempel antyds av Svenssons (2003) jämförelse mellan Håkanstorp och Lunden. Den skillnad som framträder ovan och som vi här kan ta fasta på gäller främst struktur i behandlingsprogrammet och fokus på att hantera missbruk, mental ohälsa och sociala anpassningsproblem. Det gäller framför allt Runnagården, med sina olika strukturerade program, från narkomanvårdsprogrammet, över tolvstegsprogrammen, till dubbel-trubbel-programmet. Även Älvgården med sina olika tolvstegsprogram och nätverksprogram, och Rällsögården med sina färdighetstränande och kognitiva program, har haft mer tydliga ambitioner att strukturera behandlingsinnehållet. Vid alla dessa tre institutioner har de terapeutiskt inriktade obligatoriska inslagen vid sidan om eventuell arbetsdrift varit betydande i omfång, i allmänhet mer än halva dagen, samt haft en koppling till någon form av terapeutisk teori. De övriga beskrivna programmen har haft inga eller enstaka timmar med obligatoriska terapeutiska inslag som fokuserat missbruket. En komplikation i</p>
<p>sammanhanget är att dessa program vid de tre institutionerna inte alltid har omfattat samtliga patienter/klienter medan utvärderingarna sammanfattats för att gälla alla. Utöver dessa tre institutioner har det under åren förekommit ytterligare några LVM-institutioner som haft strukturerade program, men för dessa saknas utfallsstudier. Det gäller till exempel Målilla LVM-hem och Nordsjöhemmet, båda numera nedlagda, samt Västerbyhemmet, som övergått till att vara en institution för frivilliga. Dessa tre har haft tolvstegsprogram. Dessutom tillämpar Fortunahemmet sedan flera år en metodik som utgår från nätverksterapi. Jag vill reservera mig för att andra LVM-hem för vilka det saknas uppföljningsstudier också kan ha haft mer strukturerade inslag.</p>
<p>Man kan därmed hävda att åtminstone flertalet av LVM-institutionerna som utfallsstudierna berör domineras av ospecifika stödjande metoder av det slag som diskuteras i den nyligen utkomna evidensbaserade kunskapssammanställningen från Statens beredning för medicinsk utvärdering (SBU 2001). Det är en sammanställning som bygger på randomiserade kontrollstudier. De ospecifika socialpsykologiska metoderna kännetecknas enligt SBU av stödjande samtal i kombination med socialkurativa insatser, men med ett mindre tydligt fokus på missbruksbeteendet. Dessa har enligt SBU inga eller låga effekter vid behandling av alkoholister, medan mer gynnsamma effekter uppnås av flera olika specifika behandlingsmodeller såsom kognitiv beteendeterapi, tolvstegsbehandling, strukturerad interaktionell terapi och modern strukturerad terapi med psykodynamisk referensram. SBU tar också upp psykosocial behandling av narkomaner. Där används istället begreppen stödjande metoder, omlärande metoder och psykoterapeutiska metoder. De omlärande interventionerna i kombination med metadon hade positiv effekt för heroin- och kokainmissbrukare och de psykoterapeutiska hade positiv effekt på heroinisters missbruk och kvarstannande i vård. Inga metoder hade säkerställd effekt på cannabisberoende och kontrollerade studier saknades när det gäller amfetaminister. De ospecifika stödjande metoderna har inte visat sig ha någon påvisad positiv effekt på någon missbrukargrupp. För både alkoholister och narkomaner kan man därför hävda att de ospecifika stödjande metoderna saknar dokumenterad effekt, medan mer specifika (eller omlärande och psykoterapeutiska) metoder har vissa positiva effekter.</p>
<p>Ett par andra skillnader som vi har mött i genomgången ovan är i vilken mån institutionerna redovisar att de på ett strukturerat sätt</p>
<p>ägnat sig åt bedömning av sina patienters behov på olika områden och åt psykiatrisk och/eller psykologisk diagnostik av sina patienter generellt (och inte bara när det är särskilt påkallat). Med det förra avses en inventering som går igenom såväl missbruksproblem som olika sociala och hälsomässiga aspekter, de senare utan att nödvändigtvis kunna utgöra grund för diagnostik i strikt mening. Strukturerad psykiatrisk diagnostik är en mer kvalificerad insats, som ytterligare kan bidra till att precisera insatserna. Båda dessa kan dels medverka till motivationsarbete, som bland annat Göran Johansson pekar på, dels bidra till att de fortsatta insatserna blir mer specifika utifrån patientens behov, även om behandlingen i huvudsak fortsätter vara relativt ostrukturerad.</p>
<p>Slutligen bör vi kunna göra viss åtskillnad mellan å ena sidan institutioner och program som har omfattande erfarenhet oavsett struktur och fokus, och å andra sidan institutioner som är nyskapade eller program som just påbörjat vård av en för dem helt ny målgrupp.</p>
<p>Inom SiS institutioner görs, som vi har sett, ibland en något konstlad distinktion mellan motivationsarbete och behandling. Ett mer genomtänkt förslag till sådan åtskillnad presenteras av Sallmén (2003), som med motivationsbehandling syftar på insatser för att påverka intention till beteendeförändring, medan en annan typ av insatser istället syftar på förändring av problembeteendet i sig. Poängen är att man så snart vederbörande uppnått intention till beteendeförändring skall gå vidare till förutsättningarna för att förändra problembeteendet. Som Miller & Rollnick (2002) påpekar måste behandlaren omedelbart kunna följa med i denna utveckling, eftersom patienten annars snart återgår till omotiverad status. Situationen i flertalet LVM-institutioner är dock att man använder denna åtskillnad endast för att begränsa sin egen ambitionsnivå, inte för att flexibelt kunna följa patienten i nästa fas.</p>
<p>I andra sammanhang betonas dock vanligen att motivationsarbete är en nödvändig del av behandling både i inledande och i senare faser av förändring. Bland annat pekar Marlatt och Gordon (1985) på betydelsen av motivationsarbete under återfallspreventionsarbetet i eftervården för att upprätthålla en redan genomförd beteendeförändring. Hos SBU räknas strukturerade motivationshöjande metoder därför till de specifika behandlingsmetoderna. Det skulle möjligen ha varit önskvärt att kunna göra distinktion mellan institutioner som har strukturerat motivationsarbete och sådana som har ostrukturerat motivationsarbete. Billinger (2000) hävdar utifrån</p>
<p>fokusgrupper med personal på fyra olika behandlingsinstitutioner att det är svårt att finna något mer specifikt eller strukturerat motivationsarbete. Hon har då inte undersökt de exempel som beskrivs i avsnitt 6. Bortsett från dessa – och från de utredande insatserna på olika nivåer som kan ha effekt för motivation – tycks vi inte kunna göra någon åtskillnad mellan institutioner som haft strukturerade respektive ostrukturerade metoder för sitt motivationsarbete – i vart fall inte under de tidsperioder som uppföljningsstudierna avser.</p>
<p>5. Behandlingsutfallet enligt hittillsvarande studier</p>
<p>Genom ganska omfattande efterforskning såväl genom biblioteksdatabaser som genom andra vägar (inklusive sökning via institutioner för socialt arbete, SiS FoU-avdelning, Stockholms socialförvaltnings FoU-byrå, Socialstyrelsen, brev till samtliga länsstyrelser m.m.) har jag funnit totalt 32 utfallsstudier av vård på LVM-institutioner, oavsett publiceringsform (se tabell 6). Ett par finns i vetenskapliga artiklar, några är rapporter från universitet och forskningsinstitut, andra är enklare utvärderingar som gjorts av tillsynsmyndigheter eller på initiativ av institutionerna själva. Ett par är ännu inte publicerade, men antingen har jag själv haft tillgång till materialet, eller också har den ansvarige forskaren varit vänlig nog att ge mig tillgång till det. Den enda utfallsstudie från LVM-hem som inte tagits med är en studie från Hornö 1984–1986 (Berglund och Ågren, 1990) eftersom endast 4 av 121 intagna (3,3 %) var LVM-placerade. Dessutom har Fugelstad m.fl. gjort en långtidsuppföljning av 101 heroinister vårdade på Serafen 1986–1988. De utgör emellertid en undergrupp till de som Fugelstad (1989) följde upp. Långtidsuppföljningen av dessa har ett annat fokus och berörs i avsnitt 6.</p>
<p>De 32 studierna presenteras i nedanstående tabell 6 och omfattar totalt 3.026 patienter varav 2.085 som varit intagna med tvång. Till skillnad från vad som gäller internationellt är utfallet av tvångsvården i Sverige därmed troligen betydligt mer studerad än utfallet av den frivilliga missbrukarvården, särskilt om hänsyn tas till antalet vårdade.</p>
<p>Det finns viktiga skillnader mellan de olika studierna som måste hanteras. Forskarna har haft olika sätt att välja studiepopulationer, olika primära datakällor, olika uppföljningstider, olika observa-</p>
<p>tionsperioder, olika utfallsmått, de har haft olika stora bortfall och olika sätt att hantera bortfall. Vissa har tillämpat triangulering, dvs. kontroll mot andra datakällor för att säkerställa validitet; andra har inte gjort det. Det är självklart vanskligt att jämföra studierna sinsemellan om inte dessa metodologiska faktorer tas med i beräkningen.</p>
<p>Urval</p>
<p>Flertalet, 24 studier, gäller utfall från specifika institutioner eller program, medan åtta studier gäller geografiska upptagningsområden baserat på i vilken kommun patienten är skriven.</p>
<p>Studierna har i allmänhet haft representativa urval. De är konsekutiva, dvs. omfattar alla patienter som skrivits in eller ut i viss tidsföljd. Avvikelser från detta har oftast handlat om begränsning till dem som inledningsvis accepterat deltagande (nr 13, 18, 20, 22– 23, 27–29 i tabellen nedan) eller som inledningsvis intervjuats (nr 30–31) eller för vilka initiala data finns (nr 32). Detta kan väl motiveras av etiska respektive praktiska skäl och bör inte allvarligt skada studiernas representativitet.</p>
<p>Tre studier av de 32 har däremot selekterade populationer. Det gäller bland annat två av mina egna studier (nr 5 och 8) där enbart de som har fullföljt ett tolvstegsorienterat program vid en LVMinstitution ingick. I den senare av dessa finns emellertid uppgifter om hur många som ursprungligen startade programmet. Under det försiktiga men inte orealistiska antagandet att ingen av avhopparna förbättrades har det därför varit möjligt att beräkna utfallet på ett jämförbart sätt med övriga. Tyvärr finns inte motsvarande uppgift om avhoppare i studie nr 5. Den tredje selekterade studien var Åke Bergmarks studie från Älvgården (nr 18), där enbart de som stannat kvar minst en månad intervjuades och följdes upp. De som selekterats bort är främst de frivilliga patienter som skrivit ut sig efter korta avgiftningar, och någon omedelbart omhändertagen som gick fri i länsrätt. Då denna översikt främst är inriktad på utfallet av LVM har studie nr 18 ändå tagits med i jämförelsen. En studie (nr 5) får dock lämnas åt sidan då utfallen under olika år skall studeras.</p>
<p>Uppföljningstid</p>
<p>Den genomsnittliga uppföljningstiden i de olika studierna varierar från minimalt en månad till maximalt 4,5 år. I flertalet studier (29 stycken) varierade uppföljningstiden mellan 6 månader och 2,5 år. Genomsnittlig uppföljningstid för alla studierna är drygt 12 månader.</p>
<p>Sätten att mäta utfall</p>
<p>Vi skall här diskutera tre centrala utfallsmått: Förbättring vad gäller missbruk, total nykterhet/drogfrihet samt överlevnad.</p>
<p>Förbättring vad gäller missbruk</p>
<p>Studierna har valt olika sätt att mäta förbättring av missbruk. De flesta har – i intervjuer eller enkäter – låtit individerna skatta omfattningen av “sitt missbruk under tiden sedan utskrivning” jämfört med tidigare. Andra har istället, eller dessutom, låtit anhöriga eller socialsekreterare göra motsvarande skattningar. Tre studier (Gerdner & Söderfeldt 1996, Möller m.fl. 1998, Gerdner 2000) har visat att dessa tre källor – individen själv, anhöriga och refererande socialsekreterare – har god eller mycket god överensstämmelse, vilket talar för acceptabel validitet. Detta gäller även för de tvångsomhändertagna och de som har sämre utfall. Om vi inte bedömer att alla tre informationskällorna har intresse att snedvrida utfallet i samma riktning så kan vi utgå från dessa skattningar. Problemet är snarare att de olika källorna tenderar att resultera i olika bortfall, vilket jag återkommer till.</p>
<p>I några studier har istället forskaren gjort motsvarande skattning utifrån kontinuerligt förda uppgifter i akter eller register. Under förutsättning att dessa akter och register är relevanta, har förts på ett systematiskt sätt och har god täckning kan denna metod ge god skattning och löper mindre risk än intervjuer att medföra fel på grund av minne eller efterhandskonstruktioner. Socialtjänstakter som varit enda källa i tre studier (nr 3, 4 och 9) kan möjligen vara problematiska genom bristande systematik i uppgifterna, särskilt</p>
<p>när det går bra för klienterna och dessa saknar behov att hålla kontakt med socialsekreteraren. Samtidigt kan knappast avsaknad av uppgift översättas till lyckosam utveckling och så har inte heller skett i någon av dessa studier. Brister i akterna kan kompenseras genom kombination med uppgifter från annat håll. En studie (nr 32) använder register på annat sätt. I stället för en övergripande skattning av förbättring mäts vårdtyngden på tillnyktringsenhet året efter jämfört med året före intagning.</p>
<p>Fyra studier har istället använd kriteriet “nykterhet/drogfrihet vid tiden för uppföljningen”. Normalt bör “nykterhet/drogfrihet” ses som ett betydligt strängare kriterium än “minskat missbruk”. Men i dessa tre fall har det kombinerats med en mycket kort observationssperiod – dvs. det “fönster” i tiden som observationerna avser. Ett problem med detta mått är att missbrukare normalt varierar i sitt missbruksmönster, så att perioder av aktivt missbruk förbyts i perioder av nykterhet/drogfrihet för återhämtning. Även goda processer med klar förbättring kan rymma enstaka kortare återfall. Är observationsperioden kort finns risk att man istället fångar en kort återhämtning inom ett i huvudsak fortsatt destruktivt missbruk, eller ett relativt begränsat återfall inom ramen för en längre mer lyckosam utveckling. I en studie (nr 13) gjordes uppföljningen redan efter en månad och drogfriheten/nykterheten gäller alltså endast denna begränsade tid. Tre andra studier (nr 3, 12 och 15) gjordes efter betydligt längre tid, men uppgiften gällde antingen endast drogfrihet under första månaden (nr 3) eller “vid tiden för uppföljningen” (nr 12 och 15), utan tillbakablick på den tid som förflutit sedan utskrivningen. I dessa fall var observationsperioden alltså mycket kort trots lång uppföljningstid. Därmed är det knappast klart att dessa mått bör ses som strängare. Snarare att de har mindre tillförlitlighet.</p>
<p>På den andra extremen har vi en studie (nr 7) som haft kriteriet “överlevnad och ingen ny LVM-dom” som sitt positiva kriterium. Det kan förefalla som ett mycket lågt ställt krav, men i detta fall har vi istället den mycket långa uppföljningstiden och observationsperioden 4,5 år för nytt LVM och 6 år för överlevnad. Det är därför inte heller självklart att se detta som särskilt lågt ställt krav. De data som används är i sig själva tillförlitliga, men vi kan ändå ha tveksamhet om detta mått gäller samma sak.</p>
<p>En studie (nr 14) har använt ett kriterium som avviker från övriga på ett annat sätt, nämligen genom att be socialsekreterarna skatta om insatserna varit “tillräckliga och effektiva”. En sådan bedöm-</p>
<p>ning av åtgärdens effektivitet bör naturligtvis ha något samband med det faktiska utfallet för klienten, men det är knappast en särskilt precis formulering av utfall. Å andra sidan har vi en studie (nr 32) som mäter förändring i mycket precisa mått, såsom antal dagar på tillnyktringsenhet. Även om reliabiliteten i detta fall är god så innebär det svårigheter för jämförbarheten med andra studier som har trubbigare utfallsmått. Det är lättare att påvisa förändring med precisa mått.</p>
<p>Sammanfattningsvis har vi alltså dels en större grupp studier med relativt likartat sätt att åstadkomma skattning av förbättring som “minskat missbruk sedan utskrivning”, dels en mindre grupp studier som använt andra sätt att mäta förbättring och där jämförbarheten kan ifrågasättas (studierna nr 3–4, 7, 9, 12–15, 32).</p>
<p>Total nykterhet/drogfrihet</p>
<p>Vid sidan om mått på förbättring kan man använda det betydligt strängare kravet “helt nykter och drogfri hela perioden sedan utskrivning”. Nackdelen med detta mått är naturligtvis att man inte alls fångar mer moderata nivåer av förbättring. En annan nackdel är att det egentligen endast är missbrukaren själv och de som lever nära denne som kan besvara frågan. Många studier som i första hand bygger på socialtjänstuppgifter har därför tvingats lämna detta åt sidan. En tredje nackdel är att måttet är beroende av längden på uppföljningstiden. Ju längre uppföljningstid, desto svårare att uppfylla kravet. Och här har, som vi sett, uppföljningstiden varierat betydligt. Fördelen, i den mån man har uppgifter på detta och har kontroll på uppföljningstiden, är att det är ett ganska tydligt definierat mått.</p>
<p>Överlevnad</p>
<p>Flera studier har redovisat andelen avlidna. I allmänhet har detta inte setts som ett utfallsmått, utan som ett bortfall. Med tanke på att ett av LVM:s centrala mål är att minska det destruktiva missbruket måste dock överlevnad också ses som ett viktigt utfallsmått. I ett antal studier har vi genom att gå igenom dödsattest för personer som avlidit efter LVM-vård kunnat konstatera att dödsfallsorsakerna i allmänhet är direkt relaterade till fortsatt missbruk eller</p>
<p>till våld (Gerdner & Berglund 1997, Möller m.fl. 1998, Gerdner 2000 och 2004).</p>
<p>Ett problem för jämförbarheten mellan studierna är naturligtvis att olika långa uppföljningstider ger olika förutsättningar för dödsfall. Det enklaste sättet att hantera detta är att översätta till andelen döda per år, dvs. en kvot mellan antal dödsfall och uppföljningstid. Ett annat problem för jämförbarheten är att studiepopulationerna varierar i ålder och kön, vilket även i normalbefolkning påverkar risken för död. Detta kan hanteras i de enskilda studierna genom att beräkna skillnad mellan observerad och förväntad död, s.k. standardiserad mortalitetskvot. Så har skett i tre studier (Bergmark 1994, Gerdner & Berglund 1997, Möller m.fl. 1998). För övriga studier kan detta inte hanteras här.</p>
<p>Övriga mått</p>
<p>Flera studier har vid sidan om dessa kriterier därtill haft ytterligare utfallsmått på de sociala och hälsomässiga områdena. Eftersom dessa skiljer sig kraftigt mellan olika studier har jag varit tvungen att lämna dem åt sidan här men återkommer till dem i avsnitt 6.</p>
<p>Triangulering</p>
<p>Triangulering betecknar metoden att säkerställa data genom att jämföra uppgifter från flera olika datakällor. Fjorton studier har enbart förlitat sig på en enda källa. Förutom de tre aktstudierna (nr 3, 4 och 9) gäller det fyra som enbart vänt sig till patient (nr 13, 22, 23, 27) och sju som enbart vänt sig till socialsekreterare eller motsvarande (nr 1, 2, 12, 14, 17–19).</p>
<p>Flertalet studier, 18 stycken, har kombinerat olika datakällor, men enligt två skilda principer. Den försiktigaste metoden är att använda den minst gynnsamma av två eller flera skattningar – allt för att undvika överskattning av resultaten. Denna princip har tilllämpats i 14 studier – dels de rena registerstudierna och där register och akter kombinerats (nr 7, 10, 24 och 32), dels i nio studier som byggt på enkäter och/eller intervjuer (nr 5, 8, 16, 20, 21, 25, 26, 28, 29), samt i ytterligare en studie (nr 30) där jag sammanställt skattningen för hela materialet utifrån uppgifter om två olika skattningar med delvis överlappande svar.</p>
<p>En annan princip har varit att utgå från patientskattningen men fylla i luckorna från andra data. Denna princip förefaller ha gällt – det är inte alltid klart utsagt – i fyra studier (nr 6, 11, 15 och 31). Den försiktigare strategin kan ge något lägre skattning men det brukar röra sig högst om någon procent eftersom överensstämmelsen mellan datakällorna är god.</p>
<p>Bortfall och bortfallshantering</p>
<p>Bortfallsproblemet är ett potentiellt större hot mot studiens möjligheter att ge rättvisande resultat. I tidigare studier (Gerdner m.fl. 1998, Möller m.fl. 1998) har mina kollegor och jag bland annat visat att bortfall i utfallsstudier normalt leder till kraftigt missvisande resultat. Patienter som ej svarar, trots att de nås, tenderar att ha sämre utfall än de som svarar på postenkäter eller anländer till avtalade intervjuer. Patienter som ej kan nås på grund av avsaknad av fast adress har också sämre utfall enligt oberoende mått. Å andra sidan har socialtjänsten i högre grad kontakt med dem som fortsätter att missbruka. Det betyder att studier som helt och hållet förlitar sig på patientskattningar kan ge en alltför positiv bild på grund av selektivt bortfall. På samma sätt kan studier som helt och hållet förlitar sig på uppgifter från socialtjänst ge en alltför negativ bild på grund av att de lyckosamma fallen släpper kontakten med socialbyrån i större utsträckning. Genom att kombinera olika datakällor kan därför bortfallet minimeras och dessutom kan rimliga skattningar göras även för det resterande bortfallet, då man närmare undersöker vilken typ av bortfall det rör sig om. De flesta studier redovisar dock inte detta bortfall tydligt så att det går att göra rimliga skattningar.</p>
<p>Justering till följd av metodologiska skillnader</p>
<p>Två justeringar har gjorts för att göra utfallen mer jämförbara:</p>
<p>a) För det första har studiernas resultat justerats med hänsyn taget till bortfall. Död under uppföljningstiden har genomgående betraktats som negativt utfall och inte som bortfall, vilket skett i en del fall. Samma sak gäller dem som snabbt återgått i ny  LVM-vård, och dem som på grund av ambulerande leverne inte kan nås. Bortfall som ett resultat av</p>
<p>administrativa problem, samt sådana som initialt avböjt medverkan, har däremot setts som ett bortfall som ej bör leda till justering. Utfallen från studier som enbart förlitar sig på patientskattningar och som har bortfall utan att presentera någon bortfallsanalys, presenteras här med andelen av det ursprungliga urvalet som når förbättringskriteriet ifråga. I de fall bortfallsanalys gjorts som säkerställer resultaten, eller som medfört justering med anledning av bortfallet, presenteras naturligtvis denna siffra.</p>
<p>b) Eftersom uppföljningsperioderna skiftar kraftigt har andelen döda istället redovisats som andelen avlidna per 1 helt år.</p>
<p>Jag återkommer i avsnitt 7 till hur övriga metodologiska skillnader har hanterats i multivariat analys.</p>
<p>Samlad bedömning av studiernas kvalitet</p>
<p>För att ge en mer samlad överblick över utvecklingen av studiernas metodologiska kvalitet konstruerades ett index där en poäng gavs för vardera av följande punkter:</p>
<p>selsättning, försörjning samt bostadssituation (eller 1/8 p för vardera).</p>
<p>Summan av dessa poäng har därefter dividerats med antalet punkter, dvs. 8, för att ge ett indextal mellan 0 och 1, där 0 innebär att inget av kraven uppfyllts och 1 innebär att alla krav uppfyllts fullt ut. Vi har ingen signifikant skillnad i kvalitet mellan perioderna. Samtidigt undersöktes om publiceringsformen garanterade bättre kvalitet. Det visade sig att det inte rådde någon stor kvalitativ skillnad beroende på publikationsform. Slutligen prövades om det fanns någon korrelation mellan kvalitetsindexet och något av de tre utfallsmåtten förbättring i missbruk, nykterhet/drogfrihet sedan utskrivning samt antal döda per ett år efter. Ingen korrelation var ens i närheten av statistiskt signifikans (p:s > 0,20).</p>
<p>Andelen förbättrade över tid</p>
<p>I nedanstående figur har de 31 studierna placerats in för det årtal då behandlingen genomfördes, alltså inte det år studien publicerades. Om behandlingen gällt en flerårskohort har mittersta datum satts.</p>
<p>Andel förbättrade i 31 uppföljningsstudier av LVM-vård,</p>
<p>omfattande totalt 2989 personer behandlade 1982-2000</p>
<p>S ta te n s In stitu tio n ssty re lse ta r ö v e r tv å n g s v å rd e n</p>
<p>U p p r e p a d e m ä tn in g a r v id sa m m a in stitu tio n h a r fö rb u n d its m e d tre n d lin je r</p>
<p>Man kan också läsa bilden som tre punktsvärmar för de tre skilda epokerna:</p>
<p>Skillnaderna mellan de två första perioderna är inte signifikanta då de prövas med variansanalys, men den tredje perioden skiljer sig mycket tydligt från de båda tidigare (p < 0,001). Det är alltså samma genomsnittliga förbättring under de två första perioderna. Spridningen är generellt ganska låg men ökar något i den andra perioden, vilket är rimligt då äldre erfarna institutioner fortsatt utvecklas samtidigt som nya oerfarna institutioner tillskapas. I den tredje perioden däremot har en drastisk förändring inträffat med påtaglig förbättring. Dock kan man inte se att den positiva utvecklingen fortsätter senare under perioden, snarare att utfallen klivit upp ett trappsteg och på nytt stabiliserats där.</p>
<p>Som alternativ till de tre perioderna kan man se utfallet som en linjär utveckling. I figur 3 har en regressionskurva lagts in med ett 95 % konfidensintervall.</p>
<p>År från LVM startade</p>
<p>Denna bild visar att tiden tycks representera 33 % av variansen i utfallet, och att andelen förbättrade har ökat med 1 % per år i snitt sedan LVM kom till 1982.</p>
<p>Sätten att mäta utfallet förbättring har, som tidigare visats, varierat mycket mellan olika studier. I värsta fall skulle då skillnader i sätten att mäta kunna svara för variationen. Därför gjordes precis samma regressionslinje om med den mindre grupp studier, där endast de studier som har likartade utfallsmått tagits med, dvs. studierna där socialsekreterare, klienter och/eller anhöriga har kategoriserat utfallet i fråga om “minskat missbruk sedan utskrivning”.</p>
<p>År från LVM startade</p>
<p>Linear Regression with</p>
<p>andel förbättrade = 0,24 + 0,01 * standår R-Square = 0,34</p>
<p>Andelen helnyktra/drogfria över tid</p>
<p>Andelen helnyktra/drogfria de tre perioderna var följande:</p>
<p>• Under  1982–1987 (sju studier): 5,33 procent (sd = 1,88). Vägt genomsnitt 6,5.</p>
<p>• Under  1988–1994 (sju studier): 9,03 procent (sd = 6,76). Vägt genomsnitt 7,9.</p>
<p>• Under  1995–2000 (sju studier): 13,63 procent (sd = 6,70). Vägt genomsnitt 13,9.</p>
<p>• Totalt alla tre perioderna (21 studier): 9,33 procent (sd = 6,35). Vägt genomsnitt 8,1.</p>
<p>En modell med envägs variansanalys (ANOVA) som prövar skillnad mellan de tre perioderna är också signifikant (p = 0,040).</p>
<p>I figur 5 redovisas motsvarande regressionskurva för andelen nyktra och drogfria med konfidensintervall.</p>
<p>Linear Regression with</p>
<p>andel helt drogfria = 0,04 + 0,01 * standår R-Square = 0,22</p>
<p>År från LVM startade</p>
<p>Även med det stränga måttet andel nykterhet/drogfrihet sedan utskrivning tycks förbättring ha skett med cirka 1 procent per år sedan LVM kom till. Spridningen är dock större. Regressionen representerar här 22 procent av variationen i nykterhet/drogfrihet.</p>
<p>Det är uppenbart att andelen helnyktra/drogfria också kan bero av uppföljningstiden. Det är lättare att hålla sig nykter och drogfri under en månad än under 2–3 år. Därför prövades också att se andelen helnyktra/drogfria som en funktion av uppföljningstiden. Detta visas i figur 6:</p>
<p>där studier med mer än 10 % bortfall och endast socialtjänsten som informationskälla togs bort. Kvar var då 15 studier med 9,6 % helt nyktra (sd = 6,3), d.v.s. samma utfall och spridning som för samtliga studier. Regressionskurvan över tid som visas nedan (figur 7) demonstrerar också samma positiva utveckling över tid och förklarar nu dubbelt så stor andel av variationen (44 procent) i helnykterhet/drogfrihet sedan utskrivning.</p>
<p>År från LVM startade</p>
<p>Andelen döda per år över tid</p>
<p>Så går vi över till andelen döda per år efter utskrivningen. För de tre perioderna var andelen döda per år efter utskrivningen följande:</p>
<p>• Under  1982–1987 (tio studier): 7,84 (sd = 5,98). Vägt genomsnitt 6,45.</p>
<p>• Under  1988–1994 (nio studier): 7,49 (sd = 6,94). Vägt genomsnitt 7,20.</p>
<p>• Under  1995–2000 (elva studier): 5,20 (sd = 5,31). Vägt genomsnitt 6,02.</p>
<p>• Totalt alla tre perioderna (30 studier): 6,77 (sd = 5,97). Vägt genomsnitt 6,76.</p>
<p>Det finns inga signifikanta skillnader mellan de tre perioderna. Som tidigare undersöker vi också regressionskurvan för andelen</p>
<p>döda/år över tid.</p>
<p>År från LVM startade</p>
<p>Vi kan dessvärre inte se någon motsvarande tendens till minskning av de höga dödstalen. Spridningen är stor och formar sig inte alls kring regressionslinjen, vars lutning dessutom är låg och som alltså förklarar noll.</p>
<p>Sammanfattning av utfallsstudierna</p>
<p>• Utfallsstudierna visar en genomsnittlig förbättring av missbruket hos 30 procent av de vårdade. Denna andel har ökat över</p>
<p>tid, framför allt sedan SiS övertog huvudmannaskapet för</p>
<p>LVM-vården. Tidigare låg den runt 26 procent och har nu ökat till drygt 38 procent. Denna utveckling konfirmeras i analys av ett begränsat urval studier med mer likartade sätt att mäta förbättring.</p>
<p>• Andelen som uppfyller det strängare kravet helnykterhet/drogfrihet sedan utskrivning ligger för hela perioden runt 9 procent. Även denna har ökat under samma period, från drygt 5 procent i första perioden till knappt 14 procent i senaste perioden. Även här konfirmeras utvecklingen i ett begränsat urval med mer likartade förutsättningar i mätmetod.</p>
<p>• Andelen döda under ett år efter utskrivning ligger runt 7 procent och denna höga siffra har inte påtagligt förändrats.</p>
<p>Det relativt sett strängare måttet “helnykterhet/drogfrihet” går alltså i samma riktning som det bredare utfallsmåttet “förbättrade” vilket ökar tilltron till resultaten.</p>
<p>Det tredje utfallsmåttet, andel döda, är av något annan karaktär. I stället för att urskilja dem som har mest gynnsam utveckling, urskiljs här de som har mest destruktiv utveckling. Detta utfallsmått har inte förbättrats i samma mån. Det kan tyda på att även om utfallen förbättrats för många, så har utfallen för den mest utsatta gruppen intagna inte påverkats.</p>
<p>En risk att beräkna medelvärden utifrån studier med mycket olika populationsstorlek är att mycket små studier skulle kunna förskjuta resultatet. I detta fall finns både mycket små och mycket stora studier med, men tendenserna är i huvudsak desamma då medelvärden som vägts i förhållande till studiernas storlek används.</p>
<p>6. Översikt av övriga fynd i utfallsstudierna</p>
<p>Flera studier har tagit upp olika mått på social anpassning, och fysisk och psykisk hälsa. I de flesta fall redovisas dock situationen efteråt, utan jämförelse med situationen före. Här begränsas redovisningen till DOK-projektets pilotuppföljning från Lunden och Älvgården (Gerdner 2000), eftersom denna ger möjlighet till jämförande mått för situationen före behandling och i snitt ett år efter på ett flertal olika områden. Uppgifterna om förändringar på olika områden har sammanställts i figur 8. Den illustrerar positiv och negativ förändring inom nio olika problemområden och en värdering av klienternas allmänna situation. I profilen har alkohol och</p>
<p>droger separerats, vilket innebär något högre förbättring på vart och ett av dem än om kravet gäller på båda typerna av missbruk sammantaget. Precisionen i skattningarna antogs vara något sämre för psykisk hälsa och legala problem där färre jämförbara observationer fanns.</p>
<p>I studien om Lunden och Älvgården undersöktes också i vilken utsträckning förändring på de olika områdena var korrelerade med varandra. Allmänt sett var korrelationerna låga, vilket innebär att förbättring på ett område, till exempel missbruk, inte nödvändigtvis motsvaras av förbättringar på övriga områden. Det finns med andra ord ingen automatik att människor mår bättre psykiskt eller klarar av relationer bättre för att de hanterar missbruket bättre – eller tvärtom. Det betyder att personer med flera problem måste få hjälp att hantera alla sina problem genom breda och individuellt anpassade program. DOK-inventeringen måste alltså följas upp av motsvarande insatser.</p>
<p>Utfallet död</p>
<p>Redan de tidigare redovisade studierna har påvisat höga dödstal, i genomsnitt 7 procent ett år efter utskrivning. Tre studier har dessutom beräknat överdödligheten för LVM-populationer i flerårsperspektiv (fem till åtta år efter utskrivning) i förhållande till normalbefolkningen standardiserad för ålder och kön (Bergmark 1994b, Gerdner & Berglund 1997, Möller m.fl. 1998). Dödligheten var i alla tre studierna 6–9 gånger högre än den förväntade, vilket är mycket höga siffror även jämfört med internationella kliniska studier av missbrukare där motsvarande siffror brukar ligga 2–4 gånger den förväntade. Problemet diskuterades i SOU 1987:22. Man konstaterade en kraftig ökning av överdödligheten bland tidigare tvångsomhändertagna alkoholister. På 1940-talet låg motsvarande överdödlighet runt 1,5 (Dahlgren 1951) och på 1960-talet runt 3,0 (Norman 1979, citerad i socialberedningens betänkande SOU 1987:22). Men på 1970-talet i en serie studier av Statistiska Centralbyrån (SCB S 1975:16, S 1975:30 och S1977:11) hade den ökat till 7,0. Utredningen påpekade att den höga överdödligheten hängde nära samman med missbrukarnas svåra sociala och medicinska situation. De tre studierna under 1990-talet har alltså visat att problemet kvarstår i samma omfattning som tidigare.</p>
<p>I flera studier kontrollerades dödsorsakerna. Jämtlandstudien (Gerdner 2004) rapporterar att direkt alkoholrelaterad död, självmord och våld stod för 100 procent av alla dödsfall under första året. I Rällsögårdsstudien fann vi att direkt alkoholrelaterad död, självmord och våld stod för cirka 50 procent av överdödligheten under 6 år (Möller m.fl. 1998). I Runnagårdsstudien med något</p>
<p>lägre medelålder låg den mellan 80 och 90 procent av överdödligheten under 8 år (Gerdner & Berglund 1997). I den senare studiens patientmaterial hade inte ett enda dödsfall inträffat året efter utskrivning, vilket antyder att institutionsvistelsen haft en skyddande effekt, men att denna effekt ej varat i längden.</p>
<p>Det mest hoppingivande i Runnagårdsstudien, vilken främst var inriktad på alkoholister, var att av de som under första året klarat av att leva helnyktra och drogfria hade samtliga överlevt, vilket för dem innebär en bättre överlevnad än i normalbefolkningen. De som förbättrats men inte varit helnyktra under första året hade dock dött i samma utsträckning som de vilka inte förbättrats alls. “Minskat drickande”, det vill säga färre och kortare återfall än före behandlingen, tycks därmed vara ett alltför instabilt mönster för att ha några positiva effekter på långtidsöverlevnaden. Helnykterhet/- drogfrihet under första året tycks däremot har en stabil långtidseffekt för att minska överdödligheten i denna svårt beroende grupp. Detta innebär inte att relativ förbättring av missbruket året efter utskrivning är ointressant, men ambitionen bör vara inriktad på helnykterhet och drogfrihet om överdödligheten skall hejdas. Återfall är dessvärre ofta ett naturligt inslag även för dem som strävar efter nykterhet och drogfrihet. Genom återfallspreventionsgrupper och andra eftervårdsinsatser kan man fortsätta stödja individen att lära sig förebygga och handskas med återfallen för att uppnå stabil nykterhet.</p>
<p>Gruppjämförelser: Kön, drog och tvång</p>
<p>Några av utfallsstudierna har presenterat jämförelser mellan olika patientgrupper vad gäller förbättring respektive överlevnad.</p>
<p>Förbättring/minskat missbruk</p>
<p>Jämförelserna vad gäller förbättring mellan kvinnor och män, alkoholister och drogmissbrukare samt frivilliga och tvångsomhändertagna visas i tabell 7.</p>
<p>• Sex av sju studier visar ingen skillnad mellan könen.</p>
<p>• Fem av sex studier visar ingen skillnad mellan alkoholister och drogmissbrukare.</p>
<p>• Sex av åtta studier visar ingen skillnad mellan frivilliga och tvångsomhändertagna som vårdats på samma institution. Två av mina studier visar bättre utfall för frivilliga, men denna skillnad försvinner då hänsyn tas till andra bakomliggande faktorer som skiljer mellan grupperna.</p>
<p>Överlevnad</p>
<p>Några studier gör också gruppjämförelser för att undersöka faktorer som eventuellt skulle kunna vara relaterade till den höga dödligheten. Den största av dessa studier är Rällsögårdsstudien (Möller m.fl. 1998) där överlevnaden följdes för 725 personer.</p>
<p>Tre studier undersöker hur kön påverkar överdödlighet (SMRkvot) bland missbrukare i LVM-vård (Bergmark 1994b, Gerdner & Berglund 1997, samt Möller m.fl. 1998). Bergmark fann att kvinnor hade högre överdödlighet än män, vilket dock motsades av de andra två som visade en skillnad i motsatt riktning. Sallmén (1999) jäm-</p>
<p>förde istället andelen döda efter ett år och Pettersson (1989) hade gjort detsamma efter tre år (på samma population som Bergmark 1994b senare återkom till). Ingen av dessa fann någon skillnad mellan könen.</p>
<p>• Studien om Rällsögården (Möller m.fl. 1998) har gjort jämförelser utifrån drogtyp och visade att alkoholisterna dog i högre utsträckning än narkomanerna, men samtidigt hade narkomanerna en högre överdödlighet än alkoholisterna. Det beror på att narkomanerna var yngre och därmed hade en lägre förväntad dödlighet. I multivariat analys som tog in dessa och bland annat olika sociala faktorer kvarstod inga skillnader mellan alkoholister och narkomaner.</p>
<p>• Två studier (Sallmén 1999; Möller m.fl. 1998) jämförde dödligheten bland frivilliga och tvångsomhändertagna som vårdats på samma institution, men ingen av dessa fann några skillnader. Den senare studien kontrollerade även detta med separata överlevnadskurvor för alkoholister respektive narkomaner. Inom båda grupperna följdes överlevnadskurvorna för frivilliga respektive tvångsomhändertagna nära åt både under första året och upp till 14 år efter utskrivning. De båda kurvorna visas i figurerna 8 och 9.</p>
<p>Vi bör alltså kunna dra slutsatsen att studierna inte finner några entydiga samband mellan å ena sidan överlevnad och å andra sidan kön, drogtyp eller vårdtvång bland de intagna på LVM-institutionerna.</p>
<p>• LVM-dömda alkoholister (n=142) visavi ej LVM-dömda (n=139): 3,5 visavi 8 procent döda år ett och 4,5 visavi 2 procent döda år två.</p>
<p>• LVM-dömda narkomaner (n=164) visavi ej LVM-dömda (n=134): 7 visavi 3 procent döda år ett och 3,5 visavi 5 procent döda år två.</p>
<p>Mönstren föreföll alltså vara motsatta. Från dessa data antogs att LVM möjligen kunde ha en skyddande effekt för alkoholister men samtidigt kunde medföra en ökad risk för narkomaner och att denna senare risk kunde vara relaterad till sänkt tolerans för heroin, vilket efter utskrivning kunde leda till oavsiktliga överdoser. Detta är naturligtvis ett centralt problem som förtjänar uppmärksamhet. Men andra debattörer hanterar detta som om det vore visat att tvånget dödar. Så är det inte. Det finns två viktiga problem med denna studie. För det första är inte grupperna jämförbara. Om inte LVM döms ut helt slumpvis i våra länsrätter ska LVM-gruppen ha en svårare problematik, vilket innebär att en högre dödlighet. bör kunna</p>
<p>Andel kummulativ överlevnad</p>
<p>Överlevnad: antal år efter utskrivning</p>
<p>Andel kummulativ överlevnad</p>
<p>DROGTYP2 = Narkotika (+)</p>
<p>Överlevnad: antal år efter utskrivning</p>
<p>förväntas även om LVM i sig skulle vara utan effekt. För det andra är ingen av refererade skillnader signifikanta, det vill säga alla finns inom slumpmarginalen. Några slutsatser kan</p>
<p>Utslagningens mekanismer</p>
<p>Sallmén (1999) undersökte om psykiatrisk komorbiditet var relaterad till utfallen i alkoholkonsumtion och död, men fann ingen skillnad. Däremot var den sociala funktionsförmågan (mätt ett par veckor efter intagningen med GAF, Global Assessment of Functioning) starkt relaterad både till utfallet i alkoholkonsumtion och till död. Detta fynd upprepades i båda hans kohorter 1990–1993 och 1994–1998 (Sallmén 2003).</p>
<p>I studien från Lunden och Älvgården (Gerdner 2000) visade sig varaktigheten i missbruket (oavsett drogtyp) också spela stor roll för negativt utfall, men inte debutålder eller barndomsfaktorer. Ju längre missbruket har pågått, desto sämre utfall. Detta talar kraftigt emot alla teorier om att missbruket skulle följa en karriär med en naturlig slutfas, och att det därmed är lika bra att bara låta processen ha sin gång tills vederbörande själv vill lägga av.</p>
<p>I detta sammanhang vill jag ta upp en enligt min uppfattning central studie som vi gjorde från Runnagården om faktorer som motverkar eller medverkar till motivation till behandling (Gerdner & Holmberg 2000). I ett stort material omfattande 511 personer som skrivits in på Runnagården, frivilligt eller med tvång, prövade vi fem olika teorier som förekommit i den vetenskapliga litteraturen: Karriärmodellen var en teori, dvs. att missbrukaren normalt följer en karriär som så småningom leder fram till en slutfas där man spontant vill lämna missbruket. Att “mogna ut” var en annan teori, dvs. att missbrukaren så småningom i en försenad mognadsprocess är beredd att lämna missbruket. Att “nå botten” i form av sociala smällar (förlora jobb, familj, bostad) var en tredje, dvs. tanken att en serie sociala katastrofer leder till “uppvaknande” och vilja att ta emot hjälp. Att tvärtom ha något att försvara var en fjärde, dvs. tanken att den som riskerar att förlora något vid fortsatt missbruk är mer benägen att lägga av än den som redan förlorat. Och att motivation till vård – eller att sakna detta – istället skulle vara en fråga om relativt stabila personlighetsegenskaper var en femte teori, dvs. att vissa personligheter (t.ex. antisociala) a priori inte vill ha hjälp. Vi byggde en modell med olika indikatorer där alla dessa teorier kunde prövas. Modellen visade sig bli mycket klar</p>
<p>därmed inte dras, annat än att dödligheten totalt sett är alarmerande hög och att de förväntade gruppskillnaderna inte  påvisats</p>
<p>och kunde förklara mycket stor del av variationen (65 %) i personernas motivation till behandling vid inskrivning. Den hade god stabilitet även då den prövades enbart på frivilliga.</p>
<p>Slutsatsen av analysen är att varken teorierna om “slutpunkt i karriär”, “att mogna ut” eller “att nå botten” har stöd. Tanken att förändringsviljan därmed skulle komma av sig självt bara vi väntar ut processen, har alltså inget stöd när det gäller dessa svårt beroende personer. Inte heller tanken att motivation är en fråga om personlighet, dvs. att det inte är någon idé att ens försöka motivera vissa personer. Men de som har något att försvara är mer motiverade att ta emot hjälp. Detta betyder, omvänt, att de som förlorat mest, de som har störst behov av hjälp, är minst benägna att ta emot hjälp. Det kan förefalla som en obegriplig paradox, men kan förstås utifrån teorier om inlärd hjälplöshet, s.k. hopplöshetsdepression. Utslagningens natur är just att förmågan att ta emot stöd minskar samtidigt som behoven ökar. Detta är förmodligen ett av de bästa skälen till att välfärdssamhällen prövar tvångsvård för missbrukare</p>
<p>– men det innebär också att man bör ställa stora krav på att denna vård verkligen svarar mot behoven. Förvaring har små utsikter att kunna bryta hopplöshet.</p>
<p>Försök att strukturera motivationsarbetet</p>
<p>I en kontrollerad studie har mina medarbetare och jag beskrivit och mätt effekterna av införandet av ett strukturerat motivationsprogram på en låst avgiftnings- och motivationsavdelning på Runnagården (Gerdner m.fl. 1997). Programmet berördes kortfattat ovan i avsnitt 4. Programmet kombinerade flera olika motivationsinslag som erbjöds samtliga intagna från och med första nyktra dagen och följde ett schema (motivationell intervju och screening/bedömning av missbruk med feedback under första veckan, dagliga interaktiva undervisande grupper och samtalsgrupper, samt frivilliga AA-möten på kvällstid). I ett naturligt experiment jämfördes en grupp LVMvårdade som tagits in före införandet av programmet med en annan grupp som tagits in efter införandet. Noggrann kontroll gjordes för bakgrundsfaktorer. Programmet visade sig vara effektivt och ledde till signifikant snabbare övergång till deltagande i tolvstegsprogram på öppen avdelning utan att detta medförde någon ökning av avvikningar (minskade tvärtom något). Motsvarande strukturerade program har även använts med positivt resultat för frivilliga på</p>
<p>avgiftningsavdelningar, där man försökt bryta “rundgången” av fyllor och avgiftningar. Enligt en aktuell studie förefaller det dock som om detta program inte längre tillämpas på Runnagårdens låsta avdelningar (Lundqvist m.fl. 2003). Det kan ha fallit bort i samband med andra förändringsarbeten på institutionen samtidigt som flera chefsbyten har inträffat, både på avdelnings- och institutionsnivå. Exemplet förtjänar dock enligt min mening viss förnyad uppmärksamhet, eftersom det är det hittills enda och därtill ett lyckosamt exempel på ett naturligt experiment inom LVM-vården där ett strukturerat motivationsarbete har prövats och utvärderats vetenskapligt.</p>
<p>Ett annat exempel på arbete för att strukturera motivationsarbetet är utvecklandet och tillämpandet av Monitoring Area and Phase System (MAPS). Idén och de första versionerna utvecklades av David Öberg, Björn Sallmén, Ingegerd Jansson, Vera Segraeus och mig själv inom ramen av IPTRP-projektet (Improving Psychiatric Treatment in Residential Programmes for Emerging Dependency Groups). David och Björn har sedan dess fortsatt utvecklingsarbetet. De grundläggande idéerna var och är att utgå från en multifaktoriell behovsbedömning (Addiction Severity Index, ASI, eller motsvarande) och på varje aktuellt problemområde (till exempel alkohol, droger, familj och relationer, fysisk hälsa, psykisk hälsa, kriminalitet, arbete och ekonomi) därtill bedöma vilken motivation individen har att göra något åt situationen eller ta emot hjälp. Motivationsbedömningen görs då utifrån Prochaska och DiClementes fasbeskrivning (Stages of Change). Faserna benämns 1) omedveten/uppgiven, 2) funderar/överväger, 3) beslut/förberedelse, 4) handling/förändring, samt 5) hanterar/upprätthåller. Denna kombination av område (area) och motivationsfas (phase) kan upprepas och ligger till grund för behandlingsplanering, eftervårdsplanering och uppföljning i det individuella ärendet. De olika institutionernas insatser och kompetens kan också klassificeras utifrån denna matris. Därmed kan instrumentet också användas för matchning och kvalitetssäkring. Genom sin systematik lämpar sig</p>
<p>instrumentet väl för forskning, framför allt s.k. naturalstudier av olika utformad behandling.</p>
<p>I en magisteruppsats beskriver Lyly & Skoglund (2002) hur implementering av MAPS bidragit till att strukturera behandlingsplaner och utveckla motivationsarbetet på Rällsögården. Sallmén (2003) ger exempel från Karlsvik på hur man kan beskriva klienternas utveckling i motivationshänseende under LVM-tiden. För 35 personer på Karlsvik gjordes intervjuer utifrån ASI samt inrespektive utskrivningsmodulerna av MAPS. Vid inskrivning görs nivåbedömning av motivation och samtidigt sätts mål för vårdtiden. Vid utskrivning bedöms nivåbeskrivning på nytt och man kan bedöma om målet nåtts. Vid inskrivning befann sig 11 av de 35 Karlsviksklienterna i fasen fundera/överväga när det gällde hjälp att hantera alkoholmissbruk och för dem bedömdes det rimligt att nå fasen beslut/förberedelse. Alla nådde målet, och en nådde till och med längre. Men 17 befann sig i fasen omedveten/uppgiven. För 8 av dessa bedömdes att det var rimligt att nå målet beslut/förberedelse och 5 nådde dit, inklusive en som nådde längre. För resterande 9 bedömdes det endast realistiskt att ställa målet att de skulle nå fundera/överväga-fasen. Trots det lågt satta målet nådde endast 2 av dem dit, varav dock 1 lite längre, dvs. till beslut/förberedelse. Det framgår inte vad som skiljde de 8 från de 9, men det är rimligt att anta att just de 9 med lägst ställda mål och sämsta måluppfyllelsen var de mest uppgivna.</p>
<p>Man kan tycka att målsättningarna ofta sattes väl lågt med tanke på att LVM:s syfte är att motivera till fortsatt vård i frivilliga former, men här betonades uppenbarligen vikten av att formulera uppnåbara framsteg. Studien är intressant just därför att den tydligare beskriver för institutionerna vilka målgrupper de är bra på och vilka som de inte klarar med nuvarande insatser. I detta fall förefaller det som att det är just de som befinner sig värst ut i hopplöshet och uppgivenhet som institutionen i dag inte riktigt klarar att hjälpa. En förutsättning för att finna metoderna och förhållningssätten är att man blir varse problemet.</p>
<p>Prediktionsstudier av olika faktorers betydelse för utvecklingen</p>
<p>I en s.k. prediktionsstudie försöker man härleda en studerad beroende variabel, till exempel utfallet efter utskrivning, till olika oberoende variabler i form av exempelvis patient- och behandlingsvariabler. Denna typ av studie kan lättare göras vid större studier med många deltagare. Sex multivariata studier om svensk LVM-vård har presenterats (Bergmark 1994a och 1994b, Möller m.fl. 1998, Gerdner m.fl. 1996 och 1997, samt Gerdner 2004). Studierna behandlar delvis olika aspekter. Utöver dödlighet i långtidsperspektiv som redan berörts har följande utfallsfaktorer studerats:</p>
<p>• Avvikningar (rymningar) bland  LVM-patienter</p>
<p>• Fullföljande av behandling</p>
<p>• Utfall av behandling, samt</p>
<p>• Deltagande i självhjälpsgrupp efter behandling</p>
<p>Avvikningar</p>
<p>I både Runnagårds- och Rällsögårdsstudierna finns en överensstämmelse att yngre avviker mer. Dessutom tycks olika indikatorer på social instabilitet och psykiatriska problem öka avvikningarna, medan relationer till det specifika behandlingshemmet – dvs. att tidigare ha vårdats just där – minskar dem (Gerdner m.fl. 1997, Möller m.fl. 1998). Att unga personer med social och psykisk instabilitet avviker mer bekräftar vad vi har anat. Desto mer hoppingivande är då att det lönar sig att fortsätta vara uthållig i relationen – och undvika att gå tillbaka till 1980-talets flyttningskarusell av dem som “strular”.</p>
<p>Fullföljande av vård</p>
<p>Genomgång av det strukturerade behandlingsprogrammet på Rällsögården, samt (för LVM-patienterna) övergång till frivillig vård, har klassats som fullföljande av vården. Ofullständigt deltagande,</p>
<p>till exempel på grund av utskrivning på egen begäran (för frivilliga), avvikningar och kvarstannande på låst avdelning (för LVM), innebar att programmet inte ansetts ha fullföljts även om man befann sig på institutionen motsvarande tid. I en multivariat modell visade sig inte överraskande ålder och social stabilitet (arbete och bostad) vara individuella faktorer som ökar fullföljande (Möller m.fl. 1998). Men den starkaste positiva faktorn var vårdtvånget. LVM ökar chanserna till fullföljande mer än fem gånger. Detta överensstämmer med studier på Karlsvik (Sallmén & Berglund 1996), och internationella studier (Collins & Alison 1983, De Leon 1988, Wild m.fl. 2002), vilka just visar att tvång kan medverka till att vården fullgörs. Huvuddelen (62 procent) av dem som någon gång avvikit från LVM-vård på Rällsögården kunde senare under LVM-perioden gå in i ett normalt behandlingsskede och fullfölja behandlingen. Återigen – uthållighet med dem som strular kan leda till att behandling kan genomföras, och här kan LVM bidra.</p>
<p>Utfall av behandling</p>
<p>Olika utfallsmått har undersökts i olika studier. Bergmark (1994b) använde multipel regression för att studera patientfaktorers förmåga att predicera ett negativt utfallsmått av LVM, nämligen “ny LVM-dom”, och ett som indikerade viss positiv utveckling, nämligen “överlevnad och inget nytt LVM”. Ingen av modellerna lyckades förklara stor andel av variansen (under 20 procent). Dålig hälsa var dock signifikant relaterad till negativ utveckling i båda modellerna och social isolering i den andra modellen. I sin studie från Älvgården prövade Bergmark (1994a) med multipel regression i vilen utsträckning bakgrundsrespektive behandlingsfaktorer kunde förklara utfallet. Han fann ingen behandlingsfaktor som visade signifikant effekt.</p>
<p>På Runnagården och Rällsögården studerade vi (med logistisk regression) “förbättring vad gäller missbruk”. Här var modellerna klart signifikanta och en hög andel (över 80 procent) kunde korrekt prediceras. Den stora skillnaden visade sig vara att deltagande i självhjälps- och stödgrupper efter utskrivningen togs med i modellerna. Modellerna gav i huvudsak samma resultat för båda behandlingshemmen trots att olika behandlingsprogram tillämpas. För bägge institutionerna gällde att deltagande i självhjälps- och stödgrupp (AA, NA, Länkarna, olika kyrkliga grupper etc.) var den</p>
<p>absolut starkaste prediktorn för förbättring. Det är särskilt intressant att detta gällde även för Rällsögården trots att deras modell inte är kopplad till självhjälpsgruppernas filosofi, vilket däremot Runnagårdens är. Tidigare institutionsvistelser var negativt relaterade till förbättring (Runna), troligen beroende på att det indikerar en mer marginaliserad situation. I studien från Runnagården var familj signifikant relaterad till helnykterhet.</p>
<p>I min aktuella parallella studie (Gerdner 2004) visade det sig att faktorn att ha barn tycktes spela en viss positiv roll för att motverka missbruk efter vårdtiden. Med tanke på att personerna i fråga i allmänhet inte levde tillsammans med dessa barn rör det sig snarare om relationer som motiverande faktorer, än som stödfunktioner.</p>
<p>Vi kan alltså från fyra olika studier (Bergmark 1994b, Gerdner m.fl. 1996, Möller m.fl. 1998, Gerdner 2004) sluta oss till att sociala nätverksfatorer i vid mening är centrala för tillfrisknande medan social isolering är starkt negativt. Varken drogtyp, arbete, ålder eller kön var klart relaterade till utfall. LVM saknade också relation till utfallet vid jämförelse med frivillig vård. Studierna innebär att stark betoning bör läggas på nätverksfaktorerna – till exempel genom nätverksperspektiv i behandlingen, genom anhörig- eller nätverksprogram, och genom användande av självhjälps- och stödgrupper.</p>
<p>Det finns också stöd för detta i Sallméns studier (1999, 2003) även om dessa (se ovan) inte innehåller multivariata analysmodeller. Den s.k. GAF-skalan som mäter social funktionsförmåga var starkaste faktorn i hans studier. I GAF läggs stor vikt vid förmåga att hantera sociala relationer. Och även om inte psykisk sjukdom och störning i allmänhet hade nära samband med utfall så visade Sallmén att en speciell typ av störning hade negativt samband. Det gäller personlighetsstörning i kluster A (paranoid, schizoid, schizotyp), som just handlar om oförmåga att hantera relationer. Sallméns studier kan därmed peka på att det inte endast handlar om tillgång till sociala nätverk, utan också om förmåga att relatera.</p>
<p>I en kvalitativ studie utifrån LVM-intagna narkomaner på Gudhemsgården sammanfattas hur de intervjuade uppfattar nätverksfaktorernas betydelse:</p>
<p>De närstående utanför missbrukarvärlden som finns kvar utgör därför en viktig källa till motivation och hopp. De är relationer som i sig gör livet meningsfullt och värt att kämpa för. Risken att helt förlora eller göra betydelsefulla personer illa utgör i informanternas berättelser ett viktigt incitament till uppbrott. Om en alternativ tillvaro överhuvud-</p>
<p>taget uppfattas som möjlig vill säga – i annat fall kan konsekvenserna istället bli uppgivenhet och intensifierat missbruk. (Skårner & Regner 2003, s. 94)</p>
<p>Deltagande i självhjälps- och stödgrupp efter behandling</p>
<p>Med tanke på dessa gruppers betydelse för tillfrisknandet studerades vilka faktorer som predicerade deltagande i dem. I ett avseende erhölls motstridiga resultat. I Runnagårdsstudien deltog alkoholister mer än narkomaner, medan förhållandet var det motsatta i Rällsögårdsstudien. Möjligen kan det spela in att Runnagårdsstudien gjordes sex år tidigare än Rällsögårdsstudien. I ett annat avseende fanns en intressant likhet. Tidigare institutionsvistelser (på “torkar” och fängelser) innebar ökat deltagande i grupperna. De med flest institutions- och fängelsevistelser, dvs. de som är mest marginaliserade i samhället och som hade den svagaste prognosen, tycks alltså ha störst beredskap att delta. När de försöker leva nyktra hamnar de i en s.k. “marginalkonflikt” mellan sitt gamla missbrukarliv och en ny tillvaro utan missbruk (Jenner 1979, Ramström 1983, Svensson 1997). Det är därför möjligt att just dessa i särskilt hög utsträckning behöver grupptillhörigheten. Fyndet är intressant eftersom det helt bryter mot de förväntningar som fanns i mitten av 1980-talet då många antog att självhjälpsgrupperna passade bäst för mer socialt etablerade alkoholister. Fynden överensstämmer dock med äldre amerikansk forskning som visade att – även när beroendegrad och social bakgrundshistoria är lika – är de alkoholister som deltar i AA något mer socialt utslagna än de som väljer att inte delta (Emrick 1987).</p>
<p>Vård, eftervård och självhjälpsgrupper</p>
<p>I DOK-piloten från Lunden och Älvgården (Gerdner 2000) kunde inte multivariat analys göras på grund av att varje grupp var för liten. Studien är ändå intressant för att den gav möjlighet att fördjupa frågeställningarna om vård, eftervård och självhjälpsgrupper.</p>
<p>Det fanns stora skillnader mellan institutionerna. Inte bara det att Älvgården vårdar män som huvudsakligen är alkoholister medan Lunden vårdar kvinnor som huvudsakligen är narkomaner. Älvgården hade flest öppna platser och Lunden flest låsta (nu enbart låsta). Älvgården har tolvstegsinriktning, om än med lägre intensitet.</p>
<p>Lunden saknar ett strukturerat program. Men genom att Lunden inriktat sig särskilt på att kunna ta emot gravida missbrukande kvinnor, och förbereda dem för förlossning och mödraskap, så har stora ansträngningar gjorts för att utveckla goda eftervårdsplaneringar. Detta tycks ha kommit även de övriga kvinnorna till del.</p>
<p>Genom utskrivningsformulären i DOK skall alla insatserna som gjorts uppges. De innehåller frågor om 12 specificerade behandlingsinsatser, vilka kan vara av psykologisk natur (utredande samtal, motiverande samtal, rådgivande/stödjande samtal, bearbetande samtal) medicinsk natur (avgiftning, läkemedelsnedtrappning, psykofarmaka, somatisk vård) respektive social och pedagogisk natur (social färdighetsträning, nätverksstöd, bostad, arbetsträning). Ingen enda av dessa insatser var relaterade till utfall, och inte heller summan av antalet insatser. Och som vi tidigare såg kunde inte heller Bergmark (1994a) finna något samband mellan utfallet och vårdens omfattning eller speciella insatser.</p>
<p>Man kan invända att det är ganska oklart vad exakt som skall rymmas under de olika rubrikerna i DOK-formuläret. Institutionerna har sällan manualer och det saknas överenskommelser om definitionerna. Det är också svårt att i efterhand rekonstruera alla insatser som gjorts. Men erfarenheten visar att det är mycket svårt att i enskilda studier etablera samband mellan konkreta behandlingsinsatser och utfall. Behandling är en process som innehåller ett närmast obegränsat antal faktorer av bland annat strukturell, subjektiv och interpersonell natur, särskilt som professionella behandlare genomgående strävar efter att individualisera insatserna efter behov och motivationsnivå. Därför är det svårt att påvisa klara samband mellan specifik psykosocial behandlingsinsats och utfall.</p>
<p>Internationell behandlingsforskning har brukat peka ut tid i behandling inom den frivilliga narkomanvården som avgörande för förbättring (Bloom m.fl. 1998, De Leon 1991, 1994, Liebowitz m.fl. 1986). Men detta är ett problematiskt påstående. Lämnar man institutionen för att man återfaller eller återfaller man för att man lämnar? Kausaliteten är inte självklar, men sambandet tycks vara starkt. Därför används vårdtiden som en viktig prognosfaktor för utfall i frivillig narkomanvård. Det gäller att samla drogfri tid för att öka förutsättningarna att leva drogfri i fortsättningen. Men vårdtiden har inte visat sig vara lika central i den frivilliga alkoholistvården (Ornstein & Cherepon 1985). Där tycks istället struktur och intensitet i behandlingen spela en större roll (Moos m.fl. 1990), kanske för att åstadkomma en stark upplevelse och en förändrad</p>
<p>inställning som kan bära längre fram och medverka till beteendeförändring – som en katarsiseffekt.</p>
<p>Lindström (1986) visade att all behandling rinner ut i sanden efterhand som tiden går. Han menade att oavsett hur bra och välstrukturerad vården än är, så har dess effekter klingat av efter ett år jämfört med ingen behandling alls. Poängen är då att inte avsluta vården utan istället hitta en fortsättning. Synen på beroende som kroniskt tillstånd innebär att individen behöver fortsätta att hantera detta på ett medvetet sätt. Återfallen kommer om man inte gör något för att förebygga dem. Katarsiseffekten skulle i sig själv med denna tolkning inte vara lösningen – inte en “rening” en gång för alltid – utan dess betydelse skulle vara att skapa en stark motivation för att fortsätta på den inslagna vägen, dvs. för att fortsätta att ta emot hjälp och samtidigt växa sig starkare. Att lång tid i institutionsvård ger en stark positiv prognos för utfallen hos just drogmissbrukare till skillnad från hos alkoholister skulle kunna hänga samman med de förras ofta mer socialt marginaliserade tillvaro. Det talar i så fall för att längre tid på behandlingshem bör vara en positiv faktor också för de alkoholister som är lika socialt utslagna.</p>
<p>Hur är det då med tiden inom LVM-vården? Är lång tid även där förknippat med en positiv prognos? Bergmark (1994a) fann ingen relation mellan utfall och vårdtid. Studien från Lunden och Älvgården undersökte också detta men kunde inte hitta något samband mellan total vårdtid på LVM-institutionen och utfall. Mycket lång tid på LVM-institutionen kunde istället minska deltagandet i eftervård, kanske för att man var trött på vård. Graden av struktur kunde inte prövas i den studien med bara två program och stora skillnader i förutsättningarna.</p>
<p>Studiens huvudfynd var istället att deltagande i eftervård var den faktor som starkast var relaterad till positivt utfall – 53 procent av dem som deltog var förbättrade mot 25 procent av dem som inte deltog. Och tiden i eftervård spelade stor roll. De helt nyktra/- drogfria hade deltagit i eftervård i genomsnitt 22 veckor under halvåret efter utskrivning (d.v.s. av max 26), medan övriga endast hade deltagit i snitt 8 veckor. Deltagande i självhjälpsgrupp var också positivt och en närmare granskning visade att många kombi-</p>
<p>nerade eftervård och självhjälpsgrupp. Andra föredrog det ena eller det andra av dessa. Vilket man valde spelade ingen roll för utfallet. Det viktiga var att man deltog i åtminstone något av dem. Alla helt nyktra/drogfria deltog, och det var väsentligt att de fortsatte fortlöpande.</p>
<p>Ytterligare ett intressant fynd var att det fanns vissa skillnader mellan dem som i första hand valde professionell eftervård och dem som i första hand deltog i självhjälpsgrupperna. Skillnaderna gällde varken drogtyp eller kön (eller institution), utan psykologiska faktorer. De som hade haft depressiva problem och redovisat självmordstankar deltog mer i professionell eftervård. De som hade rymt mycket deltog däremot i mindre utsträckning i sådan eftervård. Motsvarande tendens fanns inte när det gäller självhjälpsgrupper. Rymmarna deltog i självhjälpsgrupper i samma utsträckning som andra. Och deltagare i självhjälpsgrupper hade i mindre utsträckning tagit del av insatser av psykologisk natur. Det tycks vara så att professionell eftervård och självhjälpsgrupper visserligen fyller en gemensam funktion, men att de samtidigt delvis svarar mot olika psykologiska behov. Eller att de passar olika människor, så att missbrukare med mer depressiva problem lättare kan motiveras att delta i eftervård, medan de utagerande personerna lättare kan motiveras delta i självhjälpsgrupper. För det senare talar också Rällsögårdsfynden, att personer med mer kriminella problem i större utsträckning söker sig till självhjälps- och stödgrupper.</p>
<p>Ytterligare ett fynd från studien om Lunden och Älvgården förtjänar att nämnas. Paradoxalt nog gick det bättre för dem som var beroende av försörjningsstöd (socialbidrag) för sitt uppehälle än för dem som inte var det. Man kan tycka att ekonomiska problem istället borde vara en negativ faktor. Vad skulle kunna vara förklaringen till detta? Låt oss först se på en lika märklig paradox från Rällsögårdsstudien. Där var det så att de som saknade bostad vid inskrivningen bättre lyckades hantera sitt missbruk efter utskrivning jämfört med dem som redan tidigare hade bostad ordnad. Detta fynd hittade vi inte i de övriga studierna. Förklaringen tycktes vara att i Rällsögårdens främsta upptagningsområde finns goda möjligheter att ordna social bostadsplacering för de bostadslösa. En sådan lösning innebär möjligen både en viss övervakning och kanske en stödjande kontakt som kan ha bidragit till att personerna i högre utsträckning klarat sig från destruktiv utveckling i missbruk, även i jämförelse med dem som hade egen bostad. Bostadslösa i till exempel Skåne har däremot svårt att få</p>
<p>sociala bostadsplaceringar; istället har många här haft härbärgen och bostadshotell som sina lösningar på hemlösheten och där har inte initial hemlöshet varit en plusfaktor. Möjligen har socialbidraget i studien av Lunden och Älvgården också varit kopplat till en högre kontaktfrekvens med socialtjänsten med åtföljande social kontroll, jämfört med dem som till exempel haft pension eller sjukkassa. Den fundering som båda dessa exempel ger upphov till är att strukturella faktorer som ger ökad anledning till kontakt mellan socialtjänsten och den tidigare LVM-vårdade missbrukaren skulle kunna bidra till att eftervårdskontraktet fullföljs. Socialtjänsten kan tappa kontakten med dem som inte själva söker kontakt och har nya akuta ärenden att prioritera. Den tidigare tvångsvårdade som har sin pension och sin bostad ordnad har inte samma behov att hålla kontakt, och i dessa fall kan därför kontrollen av hur eftervården fungerar slappna av. Jag vill betona att detta är en hypotes som inte är klarlagd. Men det är rimligt att fundera på om det kan finnas sådana faktorer av social kontroll som i praktiken också kan vara stöd till eftervårdens fullföljande.</p>
<p>Metadonprogram som eftervård till LVM</p>
<p>En annan typ av eftervård är metadonprogrammen för heroinister. Fugelstad m.fl. (1998) studerade hur metadonprogram fungerade som eftervård till LVM-vård. Totalt undersöktes 101 heroinister som hade behandlats på Serafen 1986–1988, och som därmed också hade ingått i den tidigare presenterade uppföljningsstudien av Fugelstad (1989). Av dessa 101 inledde 56 personer metadonbehandling, medan 45 som ej gjorde så fungerade som kontrollgrupp i studien. Deltagarna och kontrollgruppen var likvärdiga i bakgrundsdata vad gäller ålder och kön, tidigare varaktighet av heroinmissbruk, samt antal arresteringar och fängelsedomar. Deltagarna i metadonprogrammen hade dock högre andel HIV-positiva (38 jämfört med 18 procent) samt fler tidigare inläggningar på sjukhus och på behandlingsinstitutioner. Psykisk och somatisk status i andra avseenden undersöktes inte, inte heller motivation eller social situation.</p>
<p>Samtliga följdes upp 6–8 år efter LVM-vistelsen utifrån centrala register. Ett antal (oklart hur många) av metadongruppen blev i perioder utskrivna från metadonprogrammet på grund av misskötsamhet (i allmänhet missbruk av annan drog). Vid uppföljningen undersöktes antal dödsfall, sjukhusinläggningar och arresteringar i förhållande till observationsperioderna (omräknat i person-år) varvid jämförelser kunde göras mellan tid i metadonprogram och avbrottstid från metadonprogram i jämförelse med tid utan något metadonprogram. Tid i metadonbehandlingen var relaterat till färre arresteringar, sjukhusinläggningar och dödsfall än tid för kontrollgruppen. Avbrottstiden var inte lika tydligt relaterad till dessa faktorer. Skillnaden i andelen dödsfall var visserligen inte signifikant, men där fanns en påtaglig skillnad i dödsorsaker. I metadongruppen dominerade död på grund av infektionssjukdomar, vilket är naturligt om det handlar om HIV-AIDS, medan överdoser och självmord dominerade som dödsorsaker i kontrollgruppen. Ingen av de 35 HIV-negativa personerna i metadongruppen avled, medan 14 av de 37 hiv-negativa i kontrollgruppen avled. Mönstret tycks därför ändå vara tydligt. Deltagande i metadonprogrammet är relaterat till minskning av direkt missbruksrelaterad död, även om den inte påverkar HIV-AIDS-relaterad död. Därtill är pågående deltagande relaterat till färre sjukhusinläggningar (men ej i avbrottsperioderna) och till färre arresteringar (gäller både under pågående program och i avbrottsperioderna). Sammantaget visar studien att deltagande i metadonprogram för tidigare tvångsomhändertagna heroinister tycks innebära kraftigt förbättrade möjligheter att överleva, ha mindre allvarliga hälsoproblem samt mindre av problem med polisen.</p>
<p>Det finns därför starka skäl att erbjuda metadonunderhållsbehandling till heroinister, särskilt den svårt beroende grupp som blir föremål för LVM-vård. Metadonprogrammen i Sverige har dock en begränsningsregel som innebär att den tilltänkte patienten måste “ha en acceptabel valfrihetssituation”, vilket brukar tolkas som att man inte får inleda metadonprogram samtidigt som man är underkastad tvångsvård eller kriminalvård. Denna praxis kan ifrågasättas med tanke på forskningsläget. Ett par internationella studier som refereras i min avhandling (Brecht m.fl. 1993; Desmond &</p>
<p>Maddux 1996) visar att metadonprogram har samma positiva effekter för heroinister vare sig dessa vid inledningen av underhållsbehandlingen stått under legal påtryckning eller ej.</p>
<p>De svenska metadonprogrammen begränsar sig inte till metadon, utan skall vara vad man kallar "metadonunderstödd rehabilitering" som även inkluderar psykosociala insatser av olika slag - även om det i praktiken visat sig finnas stora skillnader mellan de olika programmen. I en brukarstudie som omfattar samtliga fyra svenska metadonprogram har patienterna i stor enighet uttryckt att de psykosociala inslagen är viktiga och även efterfrågat fler sådana inslag och under längre tid (Åberg m.fl. 2001).</p>
<p>7. Åter till behandlingsfaktorernas betydelse för utfall</p>
<p>I avsnitt 5 undersöktes hur utfallen i 31 studier utvecklats över tid. Men var finns förklaringarna? Kan skillnader i institutionernas verksamheter förklara en påtaglig del av variationen i utfall? Eller är det huvudsakligen skillnader i forskningsmetod och patientfaktorer som svarar för variationen? Materialet kan analyseras utifrån alla dessa faktorer. Den centrala frågan för analysen är att försöka utröna vilka programfaktorer som kan ha betydelse för att förbättra utfallet och därmed leda till rekommendationer för framtida LVMvård. Som vi såg ovan har det visat sig vara svårt att etablera samband mellan vårdfaktorer och utfall. Men då har det gällt studier av programfaktorer inom enstaka institutioner. Nu har vi möjlighet att undersöka utfallet från många olika program. Detta måste emellertid göras med kontroll för de metodologiska faktorer respektive de patientfaktorer som kan inverka på utfallen.</p>
<p>Bland de metodologiska faktorerna kan vi urskilja följande: Publiceringsform (vetenskaplig publikation eller utgiven av forskningsinstitution/ ej sådan), Urvalets storlek (antal deltagare), Bortfallets storlek (andelen bortfall), Bortfallshantering (förekomst av bortfallsanalys som säkerställer resultatet om sådan behövs/ ej sådan),</p>
<p>Uppföljningstid (antal månader), Observationsperiod (högst 3 månader/ mer), Förbättringsmått (minskat missbruk/ drogfrihet viss tid), Huvudsaklig källa (patientuppgift/ annan källa), Triangulering (dvs kontroll mot annan uppgift/ ej), samt med tanke på att justering nedåt gjordes för bortfallet om patientuppgift var enda källa, men inte uppåt om istället socialtjänsten var enda källa, lades dessutom</p>
<p>till en variabel Socialtjänst enda källa (ja/nej). Förbättringsmått och observationsperiod är endast relevanta för utfallet förbättring.</p>
<p>De patientfaktorer som vi har tillgång till för i stort sett samtliga studier är Kön (andelen kvinnor), Drogtyp (andelen drogmissbrukare), samt LVM (andelen tvångsintagna). Därutöver finns data om social bakgrund – men olika i olika studier.</p>
<p>De programfaktorer vi med kännedom om institutionerna kan konstruera är: Erfarenhet (nystartad institution eller helt ny klientgrupp sedan högst 2 år/ äldre), Strukturerad behovsbedömning av huvuddelen av de intagna (ja/ nej), Strukturerad psykiatrisk diagnostik eller psykologbedömning som ligger till grund för planering av fortsatt vård/eftervård för huvuddelen av de intagna (ja/ nej), Strukturerad behandling (minst halva dagen strukturerad med teoretiskt styrda behandlingsinslag som fokuserar missbruk, mental hälsa och social anpassning/ ej så), Tidpunkt för den studerade vården (omräknat i år sedan LVM kom till). Kategoriseringarna har gjorts enligt följande (studie 5 är exkluderad):</p>
<p>• Erfarenhet. Serafen, Malmö avgiftningsenhet, samt Rålambshov var nystartade och saknade därmed erfarenhet då uppföljningsstudierna gjordes. Runnagården hade visserligen erfarenhet som institution, men inte av sin nya patientgrupp då narkomanvårdsprogrammet genomfördes  1982–1983. Studierna 1, 2, 10, 12 och 15 har utifrån detta skett vid oerfarna och övriga studier vid erfarna verksamheter.</p>
<p>• Strukturerad behovsbedömning av alla intagna anses ha skett vid Runnagården från 1985, vid Hornö, Karlsvik och Rällsögården från 1990, samt vid samtliga  LVM-institutioner efter DOKsystemets införande 1996. Studierna 8, 16, 20–32 har gällt verksamheter med strukturerad behovsbedömning.</p>
<p>• Strukturerad psykiatrisk diagnostik och/eller psykologbedömning som låg till grund för fortsatt vård och eftervård har förekommit vid Karlsvik efter 1990 (nr 27), vid Lunden (nr 25), vid Hornö (nr 30), samt i de senare studierna (efter 1997) gjorda på Rällsögården och Runnagården (nr 28, 29, 31). Det förekom dessutom strukturerad psykiatrisk diagnostik/psykologbedömning i några studier inom ramen för avgränsade forskningsprojekt, men detta skedde utanför verksamheten och låg inte till grund för vårdplanering (nr 20,  22–23).</p>
<p>• Strukturerad behandling, om än av olika slag, har skett vid Runnagården (i olika varianter), och vid Rällsögården efter</p>
<p>1990. Vid Älvgården har strukturerad behandling skett vid olika avdelningar. Utfallsstudierna har dessvärre inte skiljt på avdelningarna, utan hela institutionen får kategoriseras som drivande strukturerad behandling. Det är en ofrånkomlig brist, som riskerar att något minska betydelsen av denna variabel. Följande studier anses därmed avse strukturerad behandling: nr 1, 2, 8, 16, 18, 21, 26, 28, 29, 31.</p>
<p>Det har inte varit möjligt att ta med en del andra faktorer som uppenbart skulle ha varit intressanta, såsom behandlingsklimat, eftervårdens organisering, andelen som deltar i denna eller i självhjälpsgrupper etc. Det saknas helt enkelt data för detta i de flesta fall.</p>
<p>Med dessa faktorer kan vi undersöka utfallet i alla de tre avseendena “andel förbättrade avseende missbruk”, “andelen helnyktra/- drogfria sedan utskrivning”, samt “andelen döda per år”. Analyserna har gjorts med multipel linjär regression. Multivariata modeller har först skapats för att utröna betydelsen av metodologiska faktorer och patientfaktorer. Då dessa bedömts nödvändiga har de därefter tagits med för den centrala analysen av programfaktorernas inflytande.</p>
<p>Alla modeller har renodlats till optimala modeller, dvs. de som har högst förklaringsförmåga har valts genom s.k. “Backward Stepwise” metod, där faktorer som inte förbättrade modellens förklaringsförmåga successivt togs bort. Modellerna presenteras med förklarad varians (adjusted R ), och signifikans (p). För var och en av de kvarvarande variablerna presenteras regressionskoefficienter (B) med sina respektive standardfel (SE), samt de standardiserade koefficienterna (Beta). B-koefficienten kan tolkas som förändringen i utfall då den oberoende variabeln ökar med 1 (eller, vid dikotomi, går från “nej” till “ja”). Beta är lämpligt om man vill jämföra de olika faktorernas inbördes betydelse i samma modell. P-värdet för respektive faktor beskriver sannolikheten att nollhypotesen (inget samband) kan avvisas, och värden på och under 0,05 tolkas här som statistiskt signifikanta.</p>
<p>Inledningsvis undersöks metodfaktorernas betydelse, och därefter patientfaktorernas. De faktorer som då visat sig ha betydelse</p>
<p>får därefter vara med som kontrollfaktorer när jag till sist undersöker programfaktorernas betydelse i samlade modeller. För att säkerställa att resultaten är stabila prövas också analysmodeller för studier med mer likartad metod.</p>
<p>I den inledande modellen för de metodologiska faktorernas betydelse för förbättring var ingen av de ingående faktorerna signifikant, dvs. de kunde inte förklara skillnader i utfall. Successivt exkluderades faktorer som inte bidrog till förklaring. Den optimala modellen innehöll till slut två variabler: Observationsperiod (B = 0,074, SE</p>
<p>= 0,027, Beta = 0,401; p = 0,010) samt Socialtjänsten enda källa (B</p>
<p>= -0,081; SE = 0,026; Beta = -0,449; p = 0,004). Modellen förklarade 40 procent av variationen och var signifikant (p < 0,001). Modellen tycks därmed visa att längre observationssperiod ökar andelen förbättrade, vilket möjligen kan ha att göra med att förändringsprocesser tar tid och att det krävs viss tid för att de skall bli tydliga, samt att faktorn “socialtjänst enda källa” minskar andelen förbättrade, troligen därför att socialtjänsten förlorar kontakt med några som klarar sig bra.</p>
<p>När det gäller utfallet helnykterhet/drogfrihet återstod också två variabler: Uppföljningstid (B = -0,005; SE = 0,001; Beta = -0,540; p = 0,004) samt Socialtjänsten enda källa (B = -0,084; SE = 0,021; Beta = -0,658; p = 0,001). Modellen tycks alltså visa det självklara att man har mindre möjlighet att ha varit helnykter/drogfri ju längre uppföljningstiden är, samt, som tidigare, att socialtjänsten förlorar kontakten med några lyckade fall. Modellen förklarade 49 procent av variationen och var signifikant (p = 0,001).</p>
<p>När det gäller utfallet döda/år är inte dessa metodologiska faktorer relevanta eftersom studierna kontrollerat dödsfallen i befolkningsregister.</p>
<p>För förbättring och helnykterhet/drogfrihet kan det ändå vara lämpligt att också kontrollera för “patient som huvudkälla” eftersom denna andel ökade över tid. Försiktigtvis bör därför alla de tre metodologiska faktorerna Observationsperiod, Socialtjänsten enda källa samt Patient som huvudkälla tas med som kontrollvariabler då programfaktorernas betydelse för utfallet förbättring skall undersökas. Då helnykterhet/drogfrihet studeras bör Uppföljningstid,</p>
<p>Socialtjänsten enda källa samt Patient som huvudkälla kontrolleras.</p>
<p>När döda/år studeras används ingen kontroll för metodologiska faktorer.</p>
<p>Patientfaktorernas betydelse</p>
<p>De 31 utfallsstudierna som vi undersöker innehöll uppgifter om de undersökta populationerna, men de variabler man valt använda skiljde sig delvis åt. Följande variabler fanns, med – inom parentes anges antal studier: Kön (samtliga 31 studier), andel LVM (30), andel drogmissbrukare (28), andel gifta/sambo (24), andel med arbete eller annan ordnad sysselsättning (28), andel med egen bostad (24), genomsnittlig ålder (21) samt andel med ordnad försörjning (19). Endast nio studier har alla dessa variabler. För att kunna hantera social integration utan alltför stor förlust av data gjordes ett index som byggde på att summera uppgifterna om andel gifta/sambo, andel med arbete/sysselsättning och andel med egen bostad. Denna summa dividerades med antalet av dessa ingående uppgifter. Detta index av social integration kunde därmed skapas för 30 av studierna.</p>
<p>Vid multivariat analys krävs data på alla ingående variabler. Ju fler variabler som prövas i modeller, desto färre studier blir alltså kvar i analysen. Som synes finns flest uppgifter om kön, andel som vårdats enligt LVM, andelen som missbrukade droger (och inte endast alkohol), samt indexet över social integration. Dessa fyra patientfaktorer kunde därför prövas i multivariat modell med 26 studier när det gäller förbättring, och för 19 studier när det gäller nykterhet/drogfrihet och för 25 studier när det gäller andel döda. Den enda faktor som återstod i någon av dessa analyser var index över social integration (För förbättring: B = 0,005; SE = 0,003; p = 0,074. För nykterhet/drogfrihet: B = 0,005; SE = 0,002; p = 0,030. För andel döda: B = -0,375; SE = 0,182; p = 0,050). Varken kön, drogtyp eller vårdtvång spelade alltså någon roll. Och som vi tidigare såg gav de enskilda utfallsstudierna samma resultat. Det finns därför gott stöd att hävda att skillnaderna i utfall inte förefaller bero på kön, drogtyp eller vårdtvång. Däremot spelar uppenbarligen sociala faktorer roll, vilket också tidigare visats. Här användes ett sammanlagt index. Om övriga specifika variabler läggs till i multivariat analys förloras ett accelererande antal studier, på grund av att dessa saknar uppgift om minst en variabel. Därför prövades (i</p>
<p>någon av dessa faktorer har förändrats under åren på ett sätt som skulle kunna förklara utvecklingen över tid. Som visas i tabell 9 är alla skillnader små. Ingen är ens i närheten av signifikans. Därmed kan man inte hävda att förändringar i sammansättning av patienterna i dessa avseenden skulle kunna förklara skillnaderna i utfall över tid.</p>
<p>Programfaktorernas betydelse</p>
<p>I tabell 10 beskrivs hur programfaktorerna förändrats över de tre tidsepokerna.</p>
<p>Utgår vi enbart från dessa faktorer skulle en rimlig hypotes vara att strukturerad behovsbedömning och strukturerad psykiatrisk diagnostik som båda ökat så påtagligt skulle kunna förklara förbättringen i period 3. Möjligen skulle också institutionernas ökade erfarenhet kunna bidra, trots att den faktorn inte är signifikant. Men den strukturerade behandlingen har tydligen inte förändrats över tid, åtminstone inte i de utfallsstudier som gjorts. Detta hindrar naturligtvis inte att strukturerad behandling kan vara verksam och svara för en betydande variation inom alla tre perioderna. Det måste i så fall studeras i beaktande av att kontrollerade program skulle kunna ha sociala selektionsmekanismer, dvs. att de som deltar i dessa mindre utsträckning är socialt utslagna.</p>
<p>Undersökningen av vad som påverkar utfallet förbättring gjordes i två olika analyser. Den första omfattar alla 31 studier med data över förbättring, medan den andra omfattar 24 studier med mer</p>
<p>likvärdiga sätt att mäta detta. Båda analyserna inkluderar de fyra programfaktorerna, och tidsfaktorn. Den första analysen omfattar dessutom de tre metodologiska faktorerna som bedömdes viktiga som kontrollfaktorer. De optimala modellerna i båda analyserna förklarade en mycket stor del av variansen (adjusted R = 0,572 respektive 0,506) och var klart signifikanta (p < 0,001). De pekade också ut samma avgörande faktorer för variationen i förbättring, nämligen införande av strukturerad behovsbedömning och strukturerad psykiatrisk diagnostik. Varken tidsfaktorn eller de metodologiska faktorerna tillförde något.</p>
<p>För undersökningen av faktorer som påverkar nykterhet/drogfrihet användes också två analyser. Analys 3 omfattade alla 21 studier med data på nykterhet/drogfrihet, och analys 4 omfattade endast de 16 studier som hade uppföljningsperioder mellan 6–18 månader. Båda använde dels tidsfaktorn och de fyra behandlingsfaktorerna som förklarande variabler, men den första analysen använde också de tre metodologiska variablerna som bedömdes kunna spela roll för nykterhet/drogfrihet. Trots att dessa analyser byggde på färre studier var även de klart signifikanta (p = 0,001) och förklarade ännu större andel av variationen (adjusted R = 0,623 respektive 0,609). Båda pekade också ut att strukturerad psykiatrisk diagnostik spelade en viktig roll för andelen helt nyktra/- drogfria. I analys 3 spelade även två metodologiska faktorer roll, men strukturerad psykiatrisk diagnostik var signifikant även sedan dessa kontrollerades i modellen. I analys 4 svarade tidsfaktorn också för en del av utfallet, vilket antyder att det finns någon ytterligare faktor som förändrats över tid, men som inte kontrollerades i modellen.</p>
<p>Analys 5 undersökte faktorer som var relaterade till andelen döda per år och inkluderade de fyra programfaktorerna samt tidsfaktorn. Denna analys omfattade 28 studier men var betydligt sämre, förklarade liten del av variansen (adjusted R = 0,094), och tangerade endast signifikans (p = 0,058). Den enda faktor som tenderade att bidra var strukturerad behandling. På grund av den sociala selektion som konstaterats till strukturerade program gjordes analysen om i analys nr 6, för att inkludera index för social integration. Eftersom mortalitet även i normalbefolkning är relaterat till ålder och kön togs även dessa variabler med. Denna modell var signifikant (p = 0,006) och hade bättre förklaringsförmåga (adjusted R = 0,448), men den inkluderade endast 19 studier med komplett datauppsättning på alla ingående variabler.</p>
<p>Totalt har vi alltså sex analysmodeller, två för vartdera av de tre utfallsmåtten. Alla sex analyserna visas i tabell 11.</p>
<p>Kommentar: I modellerna 5–6 har andelen döda/år uttryckts i %, vilket innebär att B-koefficient och standardfel har värden som är 100 ggr högre än motsvarande i modellerna 1–4.</p>
<p>Utifrån tabellen kan vi se att – sedan hänsyn tagits till metodologiska faktorer och olika urvalskaraktäristika – tycks vissa samband mellan tre programfaktorer och tre utfallsmått kvarstå. Dessa samband illustreras i figur 12. Strukturerad behovsbedömning tycks höja andelen som minskat sitt missbruk i storleksordningen 8–11 % (jämför B-koefficienterna). Strukturerad psykiatrisk diagnostik</p>
<p>tycks höja andelen helnyktra och drogfria med 7–8 %, samt möjligen andelen som minskat sitt missbruk med 5–6 %. Strukturerad behandling skulle möjligen innebära runt 4 % bättre överlevnad.</p>
<p>Sammanfattning av programfaktorernas betydelse</p>
<p>Med tanke på att de olika studierna haft stora skillnader främst i metodologi men också när det gäller populationens sammansättning var det nödvändigt att kontrollera för dessa faktorers inverkan. Två strategier tillämpades. Enligt den ena strategin användes så många studier som möjligt, varefter de faktorer som svarade för betydande del av variationen inkluderades i den multivariata modellen som kontrollvariabler. Enligt den andra strategin begränsades analysen till studier med mer homogen metodologi. Dessa olika strategier gav i huvudsak samma resultat vad gäller programfaktorernas betydelse. Detta stärker tilltron till skattningarna. Två, möjligtvis tre, av programfaktorerna som undersökts tycks därmed ha betydelse för utfallet.</p>
<p>• Den tidigare framlagda hypotesen att strukturerad behovsbedömning spelar roll för andelen förbättrade har gott stöd i ana-</p>
<p>lysen. Införandet av DOK-systemet tycks därmed ha stor betydelse för den allmänna förbättring som vi sett efter SiS övertagande även om vissa institutioner hade inlett motsvarande med andra intrument redan tidigare.</p>
<p>• Strukturerad psykiatrisk diagnostik som ligger till grund för planering av fortsatt vård/eftervård visade sig vara central faktor för att nå nykterhet/drogfrihet men bidrog även till förbättring i form av minskat missbruk.</p>
<p>• Strukturerad behandling var den enda programfaktorn som bidrog till att minska andelen döda, men detta samband var betydligt svagare i båda modellerna och tangerade endast signifikans. Detta samband fanns kvar även sedan demografiska och sociala faktorer tagits med i modellen. Eftersom strukturerad behandling inte har ökat över tid så har denna faktor inte heller bidragit till att påtagligt minska andelen döda över tid.</p>
<p>Tidigare studier av enstaka program eller institutioner gav inget stöd för specifika programfaktorers betydelse. Men i denna analys av studier från flera olika program framträder att graden av struktur i olika avseenden förefaller ha klart positiva roller för utfallet. Detta har skett trots att programfaktorerna endast har mätts med enkla dikotomier (finns/finns ej). Mer fingradiga skalor kunde troligen ha gett tydligare utslag. Strukturerad behandling skulle exempelvis ha kunnat graderas mer genom att mätas i antal timmar per vecka som de strukturerade programmen omfattar.</p>
<p>Man bör fundera över varför de olika programfaktorerna tycks har olika betydelse för olika utfallsmått. Precis som antyddes ovan (se avsnitt 5) har det rimligen att göra med att dessa mått mäter utfall som berör olika extremer av populationen. Det förefaller som om de båda inslagen strukturerad bedömning och strukturerad diagnostik har betydelse för att åstadkomma en positiv förändring vad gäller missbruket som sådant, och där den starkare insatsen har större betydelse för det mer genomgripande förbättringsmåttet nykterhet/drogfrihet. Båda dessa insatser är relativt kortvariga i sig själva men har sin betydelse i att de inriktar och i någon mån individualiserar det fortsatta arbetet med patienten – samt att de troligen i vissa fall kan starta spontanprocesser hos denne.</p>
<p>Det tredje utfallsmåttet – andelen döda per ett år efter utskrivning – handlar istället om de med den mest destruktiva utvecklingen. När det gäller att minska detta negativa utfall tycks strukturerad bedömning och diagnostik inte ha spelat samma roll. Här är</p>
<p>det endast strukturerade program som möjligen har bidragit till att minska dödligheten. Det kan bero på att det här handlar om just de patienter som är betydligt svårare att nå – och där enträgna upprepade strukturerade insatser kan ha en fördel. Fortsatt forskning får undersöka noggrannare vilka av dessa strukturerade insatser som har bäst effekt och hur dessa verkar. Ett uppslag till denna forskning skulle kunna ta sin utgångspunkt i begrepp som uppgivenhet, hopplöshet och inlärd hjälplöshet samt faktorer ägnade att bryta dessa tillstånd.</p>
<p>Endast i en av modellerna kvarstod tidsfaktorn. Därmed tycks trots allt de programfaktorer som använts kunna förklara stor del av utvecklingen över tid. Det hindrar inte att det också kan finnas andra faktorer som spelar roll, för vilka samlade data saknas och som därför inte alls är med i modellerna. Det kan till exempel gälla behandlarnas utbildningsnivå och professionella kompetens, vårdklimat eller skillnader i utformningen av eftervård. Det kan slutligen också handla om samhällsfaktorer som ligger utanför både vården och den professionella eftervården, till exempel tillgången till och attraktionskraften hos självhjälpsgrupper såsom AA och NA.</p>
<p>8. Diskussion</p>
<p>I sin bok Motivational Interviewing inleder Miller och Rollnick (2002) med en genomgång av forskningsläget när det gäller förändring av missbruk och problembeteenden. Deras genomgång kan sammanfattas i 6 punkter:</p>
<p>1. Förändring av problembeteende sker ofta utan formell behandling, men behandling kan underlätta naturlig förändring.</p>
<p>2. Korta interventioner kan ofta sätta igång förändring.</p>
<p>3. Det finns inget klart samband mellan behandlingsdos och effekt. Det mesta av effekten sker tidigt. Lång tid på frivilliga behandlingshem brukar visserligen ge bättre utfall i naturalstudier, men inte i kontrollerade experiment där man slumpas till vård av olika längd.</p>
<p>4. Personens egen tilltro till sina möjligheter att lyckas ger god prognos för utfallet. Självtilliten är alltså viktig.</p>
<p>5. Behandlaregenskaperna spelar roll för utfallet. Viktiga karaktäristika är empati, äkthet och en  icke-styrande värme</p>
<p>(Carl Rogers). Relationen är central och behandlarens tilltro till patienten ökar chansen till gott utfall.</p>
<p>6. Där patienter placeras på “väntelista”, dvs. i väntan på att behandlingen skall komma igång senare, blir effekten mycket låg. Väntelistesituationen har ett dolt budskap: “Skjut upp förändring!”, vilket leder till att ingen förändring kommer till stånd.</p>
<p>Vad betyder detta för LVM-vården och dess svårigheter att uppfylla syftet att motivera till förändring?</p>
<p>• Om korta interventioner kan sätta igång förändring medan lång vårdtid i sig inte ökar effekten, så bör  LVM-vården snarast överge strategin med långvarig förvaring och istället sätta igång med strukturerade utredande, motiverande och behandlande interventioner så snart som möjligt.</p>
<p>• Om “väntelista” skjuter upp förändring, så är alla budskap om att  “LVM-vården inte är behandling” kontraproduktiva. Dels hindrar det patienten att mobilisera sina egna förutsättningar till förändring, dels hinner det ofta gå så lång tid att han/hon tröttnar och till sist inte vill.</p>
<p>• Om den centrala faktorn är patientens egen tilltro, samtidigt som många  LVM-patienter lider av brist på hopp, inlärd hjälplöshet och hopplöshetsdepression, så är behandlarnas ställföreträdande hopp troligen den allra viktigaste faktorn. Men behandlarnas tilltro inom LVM-vården är ofta låg. Ett sätt att höja behandlarnas tilltro är att deras egen verksamhet målinriktas och struktureras mer. Strukturerade insatser höjer engagemang och tilltro bland behandlarna och därmed bland patienterna. Skuldbeläggande budskap ersätts av hoppingivande budskap.</p>
<p>Sammanfattning av översiktens slutsatser</p>
<p>Denna översikt har visat att det i dag finns en viss samlad kunskap om LVM-vårdens utfall trots vad som ofta anförs:</p>
<p>a) Andelen som har förbättrats både vad gäller minskat missbruk och andelen helt nyktra/drogfria har ökat i utfallsstudierna under den tid LVM funnits från i genomsnitt 26 procent före 1995 till i genomsnitt till 38 procent under tiden därefter. Även</p>
<p>andelen helt nyktra och drogfria året efter utskrivning har ökat från 5 procent under LVM:s första period till 14 procent i dag.</p>
<p>b) Betydande förbättring i de intagnas situation sker också på andra problemområden, men för en inte obetydlig grupp tycks hälsoproblem och bostadsproblem rent av förvärras efter utskrivning jämfört med före vården.</p>
<p>c) Fortfarande finns en hög överdödlighet bland  LVM-vårdade och denna har inte påverkats gynnsamt under åren. Den kan i huvudsak direkt kopplas till missbruk, våld och självmord. Överdödligheten är mycket hög i internationellt perspektiv, även jämfört med andra kliniska studier av missbrukare, vilket har att göra med att LVM-intagna är en särskilt utsatt grupp. De mest utslagna löper störst risk att dö. En möjlighet är att det just handlar om dem som är mest uppgivna, som mest saknar hopp. Samtidigt har vi inte anledning att ge upp om någon. De som blir helnyktra/drogfria har bättre långtidsöverlevnad än normalbefolkning.</p>
<p>d) Betydelsen av  LVM-vårdens innehåll har varit svår att dokumentera i flera tidigare studier. Genom analysen av ett 30-tal utfallsstudier har vissa mönster blivit tydliga. Strukturerade metoder i bedömning samt i utredning och diagnostik ökar förutsättningarna för positivt utfall i form av att uppnå minskat missbruk respektive helnykterhet/drogfrihet, och strukturerad behandling kan bidra till lägre antal döda. De kausala relationerna i dessa samband kan inte fastställas utifrån dessa studier. Betydelsen av strukturerade metoder i bedömning/utredning kan ha att göra med att det finns en direkt motiverande effekt i detta, men det kan också bero på att hjälpen därmed bättre kan inriktas på det individen har behov av. Betydelsen av strukturerad behandling för att minska död kan ha att göra med att några av dem som allra mest lider av hopplöshet därmed kan känna att de tas på allvar och att deras hopp väcks på nytt. Det är rimligt att tänka sig att det krävs starkt engagemang, tilltro och hopp för att tända deras gnista. Det kan också bero på att strukturerad behandling möjligen bidrar till att motivera till deltagande i självhjälpsgrupper och annan form av fortsatt stöd.</p>
<p>e) Även om  LVM-tiden kan utnyttjas bättre, är det som händer efteråt avgörande på längre sikt. Deltagande i eftervård och självhjälpsgrupper svarar för huvuddelen av variationen i utfall i ett par studier, oberoende av behandlingsmodell. Det tycks inte heller spela så stor roll vilken av dessa två stödformer som per-</p>
<p>sonen har, men det är viktigt att någon av dem finns och att deltagandet fungerar under lång tid.</p>
<p>f) En del tyder på att olika grupper av missbrukare kan attraheras till olika stödformer. De med mer depressiva problem tycks föredra professionell eftervård, medan de med utagerande problem hellre verkar delta i självhjälpsgrupper. Om  LVM-vården aktivt initierar deltagande i båda, så kan personen själv känna var han/hon hör hemma.</p>
<p>g) De utagerande personerna är inte omöjliga att motivera. Motivation är inte en personlighetsegenskap. Unga socialt instabila avviker mer, men huvuddelen av dem kan ta emot behandling om  LVM-hemmet och eftervården är uthålliga. Den parallella Jämtlandsstudien visar också att de som avviker och återfaller under LVM-tiden inte är mindre benägna att gå in i fortsatt frivillig vård än de som inte avviker och återfaller.</p>
<p>h) Metadonunderhållsbehandling till heroinister har – då den kombineras med psykosociala insatser – visat positiva effekter för överlevnad, hälsa och social anpassning. Det finns därför starka skäl att erbjuda metadonunderhållsbehandling till heroinister, särskilt den svårt beroende grupp som blir föremål för  LVM-vård. Om den LVM-vårdade heroinisten själv önskar inleda metadonprogram så kan man se detta som ett uttryck för dennes val, även om denne står under tvångsvård. Om metadonassisterad rehabilitering accepteras som adekvat eftervård så kan detta dessutom sägas ske enligt LVM-lagens intentioner.</p>
<p>Utfall, effekt och frågan om generaliserbara slutsatser</p>
<p>Denna studie har primärt handlat om utfall av LVM-vård – inte om effekt. Utfall handlar om vad som faktiskt händer efter vården. Effekt handlar om vad skillnaden är jämfört med vad som skulle ha hänt om LVM-vården inte genomförts. Utfall beskriver förlopp, medan effekt förklarar orsaker. Till en del har jag utifrån resultaten i multivariata s.k. prediktionsstudier försökt att resonera om olika samband mellan utfallet, patientkaraktäristika samt vårdens utformning. Men resonemangen har inte handlat om tvångsvårdens vara eller inte vara.</p>
<p>Parallellt med denna studie har jag också rapporterat en kontrollerad studie från Jämtland (Gerdner 2004), som just försöker undersöka effekt av LVM-vård. Det kan därför finnas anledning att</p>
<p>diskutera hur dessa kan tolkas tillsammans. Vi har då en paradox att fundera på.</p>
<p>• Denna studie visar att utfallet av  LVM-vård förefaller ha förbättrats under en följd av år och att mer strukturerade insatser förbättrar utfallet.</p>
<p>• Jämtlandsstudien visar att vi inte finner någon skillnad i utfall mellan dem som fått  LVM-vård och dem som haft ungefär samma problembild, men som inte fått LVM-vård.</p>
<p>Hur kan vi förstå dessa fynd tillsammans? Det första uttalandet baseras på ett 30-tal studier, medan det andra uttalandet baseras på en studie. Just denna studie gällde LVM-vård som genomfördes med en hög omhändertagandenivå, men utan strukturerade behandlingsinslag, innan psykologutredningar började genomföras och ligga till grund för vården, och då eftervårdsinsatser i allmänhet saknades eller var mycket kortvariga. Förbättringen i Jämtlandsstudien låg numerärt på en hög nivå men denna andel är troligen inte jämförbar med övriga utfallsstudier på grund av mycket precisa mått. Fynden i dessa två studier kan därmed mycket väl vara konsistenta. Men slutsatserna i dessa studier gäller endast de populationer som här har studerats. Vi bör fortfarande vara försiktiga och undvika alltför generaliserande slutsatser om tvångsvård i allmänhet både utifrån den enda kontrollstudien och när det gäller de över 30 utfallsstudierna. Då vårdens innehåll förändras så kan också utfallen ändras.</p>
<p>Samtidigt bör vi hålla i minnet att förbättringen av LVM-vårdens utfall också kan ha att göra med faktorer som finns utanför LVMvården. Exempelvis tillämpas strukturerade bedömningsformulär (ADDIS, DOK, ASI) i mycket högre grad nu inom socialtjänsten och andra delar av vårdapparaten (Bergmark & Lundström 1998). Socialsekreterare har i dag troligen bättre kunskaper om missbruk än tidigare. Självhjälpsrörelsen är utbyggd i större delar av landet än vad som var fallet tidigare. Allt detta talar för att successiv förbättring kan ha skett även utanför LVM-vården. Kontrollerade studier är enda sättet att undersöka tvångsvårdens unika bidrag till missbrukarvården i samhället på gott och på ont. Det behövs därför fler och gärna större kontrollstudier från andra delar av landet och där vården och eftervården har annan utformning. Detta är rimligen bråttom. Det är svårt att etiskt försvara tvångsvård som inte påvisar positiva effekter för en stor del av de omhändertagna.</p>
<p>Så länge tvångsvården finns har vi all anledning att försöka utforma den på sätt som ger största förutsättningar för positiva utfall. Kraven på att LVM-vården ges ett tydligare innehåll, genom struktur både i utredningsarbetet och i motivations- och behandlingsarbetet får stöd i studien. Det betyder inte att studien ger prioritet åt en viss behandlingsmodell, men ostrukturerade insatser, utan fokus på missbruk, hälsa och social integrering, bör rimligen inte i längden accepteras.</p>
<p>Dessutom får vi inte glömma att LVM-vården aldrig blir bättre än den eftervård som följer därpå – all vårdeffekt rinner, som Lindström (1986) påpekade, ut i sanden om ingen fortsättning följer. När eftervård saknas kan man knappast förvänta sig någon större effekt. Av dessa skäl bör olika åtgärder övervägas som kan säkerställa att eftervården verkligen kommer till stånd. Det handlar bland annat om hur resurser tillförsäkras, men också vilka kontrollåtgärder som kan stödja genomförandet. Man kan överväga någon typ av övervakning efter en (möjligen kortare och mer strukturerad) LVM-vård i förening med ett starkare åtagande från samhällets sida för att ge dessa människor förutsättningar för social integration. Internationella studier pekar på att fortsatt övervakning efter institutionsvården kan bidra till att upprätthålla positiva effekter. Man kan också överväga rapportskyldighet från socialnämndens sida till SiS eller Socialstyrelsen under en sådan övervakningstid. När missbruket lett till utslagning och uppgivenhet kan den enskilde inte resa sig av egen kraft. Om samhället då sviker sitt ansvar att erbjuda social integration efter LVM-vård, med boende, sysselsättning m.m. dömer vi dem till fortsatt hopplöshet, med hög överdödlighet som följd.</p>
<p>Studiens metod</p>
<p>Studien har dels summerat och diskuterat fynden i hittillsvarande utfallsstudier, dels företagit en syntetiserande kvantitativ analys av dessa fynd. Denna analys har dels handlat om utfallens utveckling över tid (i avsnitt 5) och om programfaktorers inverkan på denna utveckling (i avsnitt 7). Analyserna har lett fram till slutsatserna (a) och (d) i uppräkningen ovan.</p>
<p>Genomgången av tidigare gjorda utfallsstudier visade betydande skillnader i metodologisk kvalitet, vilket föranlett användning av ett flertal olika metoder för att säkerställa den syntetiserande analysens hållbarhet:</p>
<p>1. När det gäller randomiserade kontrollstudier finns standardskalor för att bedöma kvalitet, men detta finns inte för observationsstudier (Sutton m.fl. 1998). Här har därför ett summativt kvalitetsindex upprättats, anpassat för denna typ av utfallsstudier.</p>
<p>2. Vissa olikheter har föranlett justeringar av utfallsskalorna för att förbättra jämförbarheten. Det gäller dels hanteringen av bortfall, dels beräkningen av andelen döda efter utskrivning.</p>
<p>3. I ett fall bedömdes att studien på grund av selektionsmekanismer ej kunde användas tillsammans med övriga i den syntetiserande analysen.</p>
<p>4. Utfallets relation till studiernas kvalitet undersöktes både i förhållande till kvalitetsindexet, och dessutom även till olika specifika kvalitetsindikatorer i detta index. Även om indexet i dess helhet inte var relaterat till utfallet, visade sig vissa indikatorer vara det, och de var därmed potentiella hot mot studiens validitet.</p>
<p>5. Det fanns också viktiga skillnader i urvalsgruppernas sammansättning. Betydelsen av dessa samplingfaktorer undersöktes på likartat sätt.</p>
<p>6. Heterogeniteten såväl i metodologi som i urval föranledde kontroll av slutsatserna både när det gäller utfallens utveckling över tid, och programfaktorernas inverkan. Kontrollen gjordes genom att göra om analyserna på ett mer homogent urval av studier.</p>
<p>7. När det gäller den metodologiska faktorn urvalsstorlek har dessutom vägning av utfallen i förhållande till urvalsstorlek använts.</p>
<p>8. Slutligen har problematiska metodologiska och urvalsskillnader inkluderats i multivariat analys för att säkerställa att analysens resultat om programfaktorernas inverkan inte ska vara hänförliga till dessa faktorer.</p>
<p>Studiens resultat står sig efter dessa kontroller. En kvarvarande svaghet i studien är att de tillgängliga utfallsstudierna fortfarande är begränsade i antal. Fler behövs för att få säkrare slutsatser. En annan svaghet är att utfallsstudierna saknar relevanta kontrollgrupper, vilket innebär att effekter inte kan beräknas som kontrollerar för störande externa och oförutsedda faktorers inverkan.</p>
<p>Forskning och behandlingsutveckling</p>
<p>Denna studie har innehållit uppföljningar från en mängd institutioner. Men dels finns det fortfarande LVM-institutioner som aldrig omfattats av uppföljning, dels behövs fortlöpande uppföljningar även på de institutioner som tidigare haft sådana. Viktiga faktorer för den fortsatta programutvecklingen är:</p>
<p>1. att alla  LVM-institutioner kontinuerligt följs upp. Det är orimligt att avgörandet om huruvida uppföljning skall ske eller ej skall ligga på institutionscheferna.</p>
<p>2. att denna uppföljning har forskningskaraktär så att ny kunskap erhålls. SiS bör gärna fortsätta uppmuntra anställda på  LVM-institutionerna att delta i forskningsarbete runt sin praktik. Men då är det viktigt att det finns en god samordning genom FoU så att data tas tillvara och analyseras på bästa sätt. Det är problematiskt att, som SiS gör, låta institutionerna själva hantera utfallsstudierna. Fördelen är att personkännedom om klienterna och deras socialsekreterare kan underlätta datainsamling, men det är svårt att vidmakthålla metodologisk stringens och jämförbarhet mellan olika studier då man lokalt väljer att hantera mått och uppgifter från olika datakällor på olika sätt. Genom att inte samla in uppföljningsdata centralt i datamedium förloras också möjligheter till djupare sekundäranalyser på större material.</p>
<p>3. att utfallsstudiernas kvalitet höjs. En möjlighet är då att använda sig av punkterna i kvalitetsindexet i denna studie som en checklista.</p>
<p>4. att studier framledes i möjligaste mån planeras så att de innehåller kontrollgruppsdesign. Det gäller både studier med likvärdig kontrollgrupp som inte fått  LVM-vård, men också studier där likvärdiga grupper fått LVM-vård med olika utformning.</p>
<p>5. att etablera ett nära samband mellan  LVM-institutioner och forskningsinstitutioner. Avståndet mellan forskning och programutveckling behöver minska. Framstegen för medicinsk vård har bland annat berott på att det funnits en närhet mellan forskning och behandlingspraktik genom de medicinska fakulteternas koppling till universitetssjukhus. Missbrukarvården – såväl den frivilliga som den tvångsmässiga – skulle behöva närmare koppling till beteendevetenskaplig och medicinsk forskning.</p>
<p>Referenser</p>
<p>Andersson, Gerhard (2003). Metaanalys – Metoder, tillämpningar och kontroverser. Lund: Studentlitteratur.</p>
<p>Arnhof, Ylva (1983). Narkotikamissbrukare intagna enligt LVM under 1982 – en uppföljning. Stockholm: Socialstyrelsen.</p>
<p>Berg, Ethel & Grant, Cattis(1988). Tvångsvård av narkomaner – till vilket pris? Stockholm: Liber.</p>
<p>Berglund, Edda & Ågren, Gunnar (1987). Behandlingshemmet Ekebylund – En studie av157 gäster inskrivna januari 1984 - juni 1985. Forsknings- och Utvecklingsbyrån, Rapport nr 78. Stockholms socialförvaltning.</p>
<p>Berglund, Edda & Ågren, Gunnar (1990). Uppföljningsprojektet Behandlingshemmet Hornö. En studie av 121 inskrivna åren 1984–1986. Stockholm: Forsknings- och Utvecklingsbyrån, FoU rapport 134.</p>
<p>Bergmark, Åke (1994a). Institutionsvård av missbrukare. En studie av Älvgårdens behandlingshem. Stockholm: Socialhögskolan, Stockholms Universitet.</p>
<p>Bergmark, Åke (1994b). Överdödlighet och upprepade LVMdomar bland tvångsvårdade missbrukare. Socialmedicinsk tidskrift, 10: 474–479.</p>
<p>Bergmark, Åke & Lundström, Tommy (1998). Metoder i socialt arbete. Socialvetenskaplig Tidskrift 5 (4): 291–314.</p>
<p>Bjurner, Kristin (1992). Kvinnliga narkomaner i tvångsvård. Stockholm: Socialstyrelsen.</p>
<p>Bäckman, Denise; Lundh, Rose-Marie & Uddenfeldt, Cecilia (1984). En uppföljningsundersökning om 26 personer som beretts vård med stöd av Lagen om Vård av Missbrukare i vissa fall – LVM. Stockholm: Socialhögskolan, Stockholms Universitet.</p>
<p>Edlund, Håkan & Svensson, Lars (1998). Situationen 6–18 månader efter avslutad LVM-vård. En uppföljning av de 28 personer som dömts till vård enligt LVM under 1995–96 i Västerås. Utvärderingsrapport nr 4/98. Västerås: Västerås stad, Individ och familjenämnden.</p>
<p>Elmér, Åke (1989). Om “modeväxlingar” i synen på alkoholismen: Last – sjukdom – beteenderubbning – samhällssymptom? Alkohol & Narkotika 82: 3–10.</p>
<p>Falk, Lena (2002). Sex månader efteråt. Uppföljning vid Hornö LVM-hem. Stockholm: Statens institutionsstyrelse. (Allmän SiS-rapport 2002:03).</p>
<p>Fernstedt, Iris (1992a). Håkanstorpsstudien del 1 – Klienter: 108 tvångsvårdade narkomaner. FoU-rapport 1992:2. Stockholm: Stockholms socialtjänsts FoU-byrå.</p>
<p>Fernstedt, Iris (1992b). Håkanstorpssudien del 3, Klienter – 102 klienter 6 månader efter tvångsvård. FoU-rapport 1992:12. Stockholm: Stockholms socialtjänsts FoU-byrå.</p>
<p>Franér, Paul & Ågren, Gunnar (1987). LVM 1986 – Tvångsvård administrerar av Stockholms stad. FoU-byrån. Stockholm: Stockholms socialförvaltning.</p>
<p>Franér, Paul & Ågren, Gunnar (1990). Frösö Behandlingshem – ett behandlingshem för klienter med behov av “särskild tillsyn”. Rapport nr 142. Stockholm: Stockholms socialförvaltning.</p>
<p>Fugelstad, Anna (1989). LVM-vård av narkomaner. Kartläggning av narkomaner inskrivna på Serafens LVM-hem 1986–1988. Stockholm: Toxikomanikliniken, Sabbatsbergs Sjukhus samt FoUbyrån, Stockholms socialförvaltning.</p>
<p>Akademisk avhandling. Stockholm: Department of forensic medicine, Karolinska Institute and Department of Psychiatry, S:t Görans Hospital.</p>
<p>Gerdner, Arne (1986). Uppföljning av Runnagårdens 5-veckors-program. 1984 års patienter ett halvår efter utskrivning. Örebro: Runnagården.</p>
<p>Gerdner, Arne (1998b). LVM-vårdens kvalitet enligt socialtjänstens bedömning. Rapport 1/98. Stockholm: Statens institutionsstyrelse.</p>
<p>Gerdner, Arne (2000). Utfall och kvalitet inom LVM-vården. Uppföljning av Lunden och Älvgården. SiS följer upp och utvecklar 3/00. Stockholm: Statens institutionsstyrelse.</p>
<p>Gerdner, Arne (2004). LVM-vårdens genomförande, utfall och effekt</p>
<p>– en kontrollerad registerstudie i Jämtland. I: Forskningsrapporter. Bilagedel till LVM-utredningens betänkande (SOU 2004:3).</p>
<p>Behandling som hjälp till självhjälp. Minnesota-modellen tillämpad på ett svensk LVM-hem, Runnagården – bakgrundsfaktorer och resultat. Rapport nr 47. Örebro: Örebro Läns landsting och Högskolan i Örebro.</p>
<p>Giertz, Anders (1991). LVM i praktiken, En uppföljning av tvångsåtgärder vid missbruk, Malmöhus län 1989. Länsstyrelsen i Malmöhus län., Sociala enheten.</p>
<p>Giertz, Anders (1994a). Anmäld enligt LVM. Del 1. Missbrukare som vårdats enligt LVM. Rapport 1994:4. Sociala enheten, Länsstyrelsen i Malmöhus län.</p>
<p>Giertz, Anders (1994b). Anmäld enligt LVM. Del 2. Missbrukare som vårdats enligt SoL. Rapport 1994:5. Sociala enheten, Länsstyrelsen i Malmöhus län.</p>
<p>Granelli Klas, Nilsson Mats, Svensson Hans-Olof & Teglund Dan (1996). Kartläggning av särskilda utrednings-/diagnosresurser vid</p>
<p>SiS´ LVM-institutioner. Lund: Institutionen för tillämpad psykologi, Lunds Universitet.</p>
<p>Grufman, Aud (1987). Uppföljande undersökning av personer som vårdats med stöd av lagen (1981:1243) om vård av missbrukare i vissa fall (LVM). Stockholm: Länsstyrelsen i Stockholms Län, Sociala enheten.</p>
<p>Israelsson, Magnus (2004). Komparativ analys av internationell lagstiftning om tvångsvård av substansmissbrukare. I: Forskningsrapporter. Bilagedel till LVM-utredningens betäkande (SOU 2004:3).</p>
<p>Jansson, Iréne & Fridell, Mats (2003). Psykisk och somatisk belastning hos tvångsvårdade kvinnor. LVM- och LVU-vårdade kvinnor vid Lunden. SiS följer upp och utvecklar 1/03. Stockholm: Statens institutionsstyrelse.</p>
<p>Jenner, Håkan (1979). Mål och verklighet i ett terapeutiskt samhälle. En process- och effektstudie av en behandlingsinstitution för drogmissbrukare. Pedagogiska institutionen, Uppsala universitet samt Almquist & Wiksell, Stockholm.</p>
<p>Johansson, Göran (2000). Tvång och tillit. LVM-vård som kulturell ingenjörskonst – exemplet Hornö. Forskningsrapport nr 1/2000. Stockholm: Statens Institutionsstyrelse.</p>
<p>Jönsson, Lars-Eric (1996). Frösö behandlingshem, historik. Östersund: Jamtli, Jämtlands läns museum.</p>
<p>Larsson, Håkan & Ollus, Märta (1999). Ett år efter utskrivning – vad hände sen? En uppföljning av 31 LVM-klienter och deras situation ett år efter utskrivning. SiS följer upp och utvecklar 5/99. Stockholm: Statens institutionsstyrelse,.</p>
<p>Lindström, Lars (1986). Val av behandling för alkoholism. Liber Förlag, Malmö. Pedagogiska institutionen, Stockholms Universitet. (Akademisk avhandling).</p>
<p>Lundqvist, Jonas; Stickå, Maria & Öhrling, Victoria (2003). Personal och patienters upplevelser av behandlingsklimatet på Kvinno-</p>
<p>institutionen Runnagårdens låsta avdelningar. Östersund: Institutionen för Socialt Arbete, Mitthögskolan (C-uppsats).</p>
<p>Lyly, Caisa & Skoglund, Maria (2002). Behandlingsplanering utifrån ASI och MAPS. En kvalitativ studie på Rällsögården. Allmän SiSrapport 2002:6. Stockholm: Statens institutionsstyrelse.</p>
<p>Länsstyrelsen Malmöhus län (1994:3). Missbrukarvården i Malmöhus län. Malmö: Länsstyrelsen Malmöhus län, Sociala enheten.</p>
<p>Länsstyrelsen Malmöhus län (1995:31). Missbruk – Tvångsvård. Tillämpning av LVM andra halvåret 1994. Malmö: Länsstyrelsen Malmöhus län, Sociala enheten, Rapport 1995:31.</p>
<p>Länsstyrelsen Malmöhus län (1996:4). Anmäld enligt LVM andra halvåret 1995 – en uppföljning. Malmö: Länsstyrelsen Malmöhus län, Sociala enheten, rapport 1996:4.</p>
<p>Länsstyrelsen i Jämtlands län (1998). En grupp tunga missbrukare i Östersunds kommun – Signaler, behov och insatser. Östersund: Länsstyrelsen, Jämtlands län. Social omvårdnad.</p>
<p>Länsstyrelsen i Östergötland (1986). Efterundersökning av personer som 1984 tvångsomhändertagits enl. LVM. Linköping: Allmänna enheten, sociala funktionen.</p>
<p>Möller, Kerstin (1998). Utvärdering av huvudmannaskapsbytet från statligt till landstings-kommunalt för tvångsvård av vuxna missbrukare – Exemplet Rällsögården. Örebro: Institutionen för samhällsvetenskap, Programmet för samordnade hälso- och välfärdssystem, Högskolan i Örebro. (Magisteruppsats).</p>
<p>Möller, Kerstin; Gerdner, Arne & Oscarsson, Anita (1998). Rällsögården – 40 års verksamhet vid ett behandlingshem för vuxna missbrukare. SiS följer upp och utvecklar 1/98. Stockholm: Statens institutionsstyrelse.</p>
<p>Nilsson, Kerstin & Tops, Dolf (1994). LVM-vård av narkomaner. Rapport från Avgiftningsenheten i Malmö: Patienterna, arbetsmetoderna och resultaten. Meddelande från Socialhögskolan, Lunds Universitet, 1994:3.</p>
<p>Norberg, Eva-Marie & Isoniemi, Teppo (1998). Manualbaserat arbete med dubbel trubbel – Pittsburghmodellen omsatt till svenska förhållanden. I: Gerdner A & Sundin, Ö (red.). Dubbel trubbel – Nya rön och erfarenheter i diagnos och behandling av samtidigt beroende och psykisk störning, sid. 128–133. Örebro: Statens institutionsstyrelse & Runnagården.</p>
<p>Nordvall, Ulla-Karin & Thalén, Ewa (1997). Uppföljning av LVMhemmet Lundens gravida missbrukare. Lund: Lundens LVMhem, stencil.</p>
<p>Nyman, Anders (1999). Beroende av droger – utsatt för övergrepp? Intervju- och enkätundersökning av drogberoende män på Rällsögården 1998. SiS följer upp och utvecklar 6/99. Stockholm: Statens institutionsstyrelse.</p>
<p>Ollus, Märta & Larsson, Håkan (2002:6). Arbetsmiljö och vårdkultur, del 6: Frösö Behandlingshem. Stockholm: Statens Institutionsstyrelse.</p>
<p>Ollus, Märta & Larsson, Håkan (2002:7). Arbetsmiljö och vårdkultur, del 7: Hessleby Behandlingshem. Stockholm: Statens Institutionsstyrelse.</p>
<p>Olsson, Orvar (1997). LVM-vård 1982 –1995. Stockholm: Statens institutionsstyrelse, Rapport 1997:3</p>
<p>Palmstierna, Tom (1994). Tvång mot psykiskt sjuka inom missbrukarvården. Socialmedicinsk tidskrift 71(10):471–473.</p>
<p>Petterson, Ulla (1989). Fyra år med LVM – En uppföljning i fyra kommuner. Socialtjänstprojektet, rapport nr 12. Rapport i Socialt arbete nr 46. Stockholm: Socialhögskolan, Stockholms universitet.</p>
<p>Pettersson, Christina (2003). Sex månader efteråt. Uppföljning vid Behandlingshemmet Rällsögården. Allmän SiS-rapport 2003:1. Stockholm: Statens institutionsstyrelse</p>
<p>Ramström, Jan (1983). Narkomani. Tiden/Folksam. Stockholm. Riksdagsrevisorerna (2002/03:RR9). Med tvång och god vilja – vad gör Statens institutionsstyrelse? Stockholm: Sveriges Riksdag.</p>
<p>Rosvall, Olle (1984). Frihet eller drogfrihet – en studie av LVMtvång och narkomaner. Örebro: Örebro Läns Landsting och Runnagården.</p>
<p>Rumm, Margaretha (1989). Kvinnor, missbruk och behandling – behandling för kvinnor på Stornäset. Rapport från ett projekt på Stornäset 1988– 1989. (Stencil)</p>
<p>Sallmén, Björn (2003). Institutionsbaserad LVM-forskning – 10 år av forskning, utveckling och utvärdering vid Karlsvik. Stockholm: Statens institutionsstyrelse (Kommande publikation)</p>
<p>SBU (2001). Behandling av alkohol- och narkotikaproblem – En evidensbaserad kunskapssammanställning. Volym 1 och 2. Stockholm: Statens beredning för medicinsk utvärdering.</p>
<p>Skårner, Anette & Regnér, Margareta (2003). “Det är dom här jag har och inte har.” Om LVM-vårdade narkotikamissbrukares sociala nätverk. Forskningsrapport nr 1, 2003. Stockholm: Statens Institutionsstyrelse.</p>
<p>Socialstyrelsen (1998:3). Socialstyrelsen följer upp och utvärderar. Stockholm: Socialstyrelsen.</p>
<p>Socialstyrelsen (2002:8). Missbrukare och övriga vuxna – insatser år 2001. Stockholm: Socialstyrelsen, Sveriges officiella statistik.</p>
<p>Socialstyrelsen (2003:6). Missbrukare och övriga vuxna – insatser år 2002. Stockholm: Socialstyrelsen, Sveriges officiella statistik.</p>
<p>SOU 1987:22. Missbrukarna, Socialtjänsten, Tvånget. Slutbetänkande av Socialberedningen.</p>
<p>SOU 1992:18. Tvångsvård i socialtjänsten – ansvar och innehåll. Betänkande av IUM utredningen om tvångsinstitutioner inom socialtjänsten.</p>
<p>Statens institutionsstyrelse (1998). Årsrapport DOK 96 – Personer inskrivna vid LVM-institutioner under 1996 – bakgrund, livssituation och vårdbehov. SiS följer upp och utvärderar 3/98. Stockholm: Statens institutionsstyrelse.</p>
<p>Statens institutionsstyrelse (2001). Årsrapport DOK 00 – Personer inskrivna vid LVM-institutioner under år 2000 – bakgrund, livssituation och vårdbehov. SiS följer upp och utvärderar 3/01.</p>
<p>Stockholm: Statens institutionsstyrelse.</p>
<p>Statens institutionsstyrelse (2003). Verksamhetsplan, budgetåret 2003. Stockholm: Statens institutionsstyrelse.</p>
<p>Sullivan, J. Michael & Evans, Katie (1998). Att behandla kemiskt beroende patienter som utsatts för trauma. I: A Gerdner & Ö Sundin (red.). Dubbel trubbel – Nya rön och erfarenheter i diagnos och behandling av samtidigt beroende och psykisk störning, sid. 103–111. Örebro: Statens institutionsstyrelse & Runnagården.</p>
<p>Sundin, Örjan (1998). Strategier vid behandling av dubbla störningar. I: Arne Gerdner & Örjan Sundin (red.). Dubbel trubbel</p>
<p>– Nya rön och erfarenheter i diagnos och behandling av samtidigt beroende och psykisk störning, sid. 90–102. Örebro: Statens institutionsstyrelse & Runnagården.</p>
<p>Svensson, Bengt (1997). Livet som narkoman. Nordisk alkohol & narkotikatidskrift, 14 (4): 219–230.</p>
<p>Svensson, Bengt (2001). Vård bakom låsta dörrar. Lunden, ett LVM-hem för kvinnor. Forskningsrapport nr 1, 2001. Stockholm: Statens institutionsstyrelse.</p>
<p>Svensson, Bengt (2003). Knarkare & plitar – Tvångsvården inifrån. Stockholm: Carlssons Bokförlag.</p>
<p>Teglund, Dan & Nilsson, Mats (1997). Personlighet, psykisk störning och sociala bakgrundsfaktorer hos missbrukare på LVM-hem. Lund: Institutionen för tillämpad psykologi, Lunds Universitet. (Examensarbete, psykologlinjen)</p>
<p>Tärnegård, Andreas (2000). Socialtjänstens hantering av klienter med psykiatrisk komorbiditet – en aktstudie vid missbruksenheten i Östersund. Östersund: Institutionen för socialt arbete. (Cuppsats)</p>
<p>Westerlund, Mona (1991). “Ingen kan tvinga mig att bli nykter” – Minnesotamodellen som behandlingsmetod för tvångsomhändertagna missbrukare. Örebro: Örebro Läns Landsting. (Rapport nr 11).</p>
<p>Wilson, Jane (1998). Övergrepp i barndomen – en modell för utvärdering av trauma. I: Arne Gerdner & Örjan Sundin (red.).</p>
<p>Dubbel trubbel – Nya rön och erfarenheter i diagnos och behandling av samtidigt beroende och psykisk störning, sid. 69–77. Örebro: Statens institutionsstyrelse & Runnagården.</p>
<p>Yohanes, Lena; Angelin, Anna; Giertz, Anders & Swärd, Hans (2002). “De kommer ut fräscha och fina” Om tvång och hemlöshet. Forskningsrapport nr 4/2002. Stockholm: Statens institutionsstyrelse.</p>
<p>Åberg, Katarina; Grönberg, Annika; Persson, Christina & Gerdner, Arne (2001). Psykosociala behandlingsinslag i svenskas metadonprogram - värdering ur patientperspektiv. Nordisk Alkohol- och Drogtidskrift 18 (5-6): 444–460.</p>
<p>Ågren, Gunnar (1994). LVM-vård i Stockholm. FoU-byrån. Stockholm: Stockholms socialförvaltning. (Stencil)</p>
<p>(a) I ”drogfrihet” inkluderas här nykterhet från alkohol. I något fall där så anges gäller det istället avsaknad av alkohol missbruk . (b) För att undvika att ge uppskruvade skattningar av förbättring på grund av avsaknad av justering för bortfall i de uppföljningsstudier som enbart baseras på patientenkäter eller osystematiska data, presenteras förbättring i sådana fall som andelen förbättrade av den ursprungliga urvalsgruppen . Detta gäller inte om justering gjorts baserad på bortfallsanalys. (c) Andelen döda presenteras som andelen döda per år  - om 3,5 % dog under en sexmånaders uppföljningsperiod motsvarar detta 7 % döda på årsbasis. SMR (tre studier) är standardiserad mortalitetskvot, dvs. observerad dödlighet jämfört med den som borde förväntats under samma tid utifrån personernas kön och ålder. (d) Därav 10 på Östfora, 8 på Frösön, 5 på Runnagården, 5 på Västerbyhemmet, 3 på Romanäs och en på Hornö. Sex av dessa förflyttades mellan institutionerna, huvudsakligen mellan Östfora och andra institutioner. (e) En undergrupp av dessa, 101 heroinister, studerades också av Fugelstad m.fl. (1998). Till dessa återkommer vi i avsnitt 5. (f) Matchade i 4 olika spår: intensivt tolvstegs, anpassat tolvstegs, övergång till frivilliga behandlingshem, eller enbart avgiftning. Frivilliga hade bättre utfall än tvångsvårdade (p=0,001), men denna skillnad fanns inte inom de 4 olika behandlingsspåren. Sociala och psykiska faktorer hade påverkat matchningen. (g) IPTRP, Improving psychiatric treatment in therapeutic societies, är ett projekt som omfattade behandlingsinstitutioner för missbrukare i 10 länder, samordnat från University of Maastricht.</p>
