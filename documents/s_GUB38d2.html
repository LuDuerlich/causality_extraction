<h1>Sammanfattning av uppdraget</h1>
<h2></h2>
<p>En parlamentarisk kommitté får i uppdrag att göra en översyn av det statliga stödet till dagspressen och lämna förslag på hur det framtida statliga engagemanget på dagspressområdet skall vara utformat. Kommittén skall</p>
<p>• kartlägga och analysera utvecklingen på dagspressmarknaden samt därvid beakta betydelsen av de olika stödformerna på presstödsområdet,</p>
<p>• kartlägga och analysera de samarbeten och sammanslagningar som förekommer på dagstidningsområdet samt belysa pressstödets betydelse vid sammanslagningar,</p>
<p>• kartlägga och analysera distributionssituationen för dagspressen,</p>
<p>• analysera förutsättningarna för etablering av nya dagstidningar,</p>
<p>• analysera behovet av presstöd till dagstidningar som riktar sig till invandrare och nationella minoriteter, samt</p>
<p>• analysera möjligheterna för elektroniskt distribuerade dagstidningar att få presstöd.</p>
<p>Kommittén skall föreslå åtgärder som innebär att det statliga presstödet även i fortsättningen bidrar till mångfald vad gäller innehåll och ägande samt till bred spridning av dagstidningar i såväl storstadsområden som i andra delar av landet.</p>
<p>Bakgrund</p>
<p>Det är snart tio år sedan den förra pressutredningen lämnade sitt betänkande Vårt dagliga blad – stöd till svensk dagspress (SOU 1995:37). Under denna tioårsperiod har den svenska mediemarknaden genomgått stora förändringar bland annat till följd av teknikutvecklingen och framväxten av kommersiell radio och television. Förändringarna har för dagspressens del lett till ökad konkurrens från andra medier om läsare och annonsörer men också till nya möjligheter när det gäller att nå ut med innehåll på andra sätt än den traditionella pappersutgåvan. Papperstidningen har samtidigt visat sig ha stark överlevnadsförmåga och utvecklingskraft. Sedan länge etablerade papperstidningar har förnyat såväl format som innehåll. Vårt dagliga blad – papperstidningen – utgör fortfarande en av hörnstenarna för nyhetsförmedling, opinionsbildning och det demokratiska samtalet.</p>
<p>Analyser av medieanvändningen visar att den lokala dagspressen och lokala och regionala etermedier spelar en fortsatt viktig roll för befolkningen när det gäller såväl information som opinionsbildning. Många söker exempelvis grundläggande information om samhället i lokala tidningar medan andra medier främst fungerar som ett komplement. En särskild problematik utgörs av den så kallade medieskuggan i storstädernas kranskommuner och förortsområden. Mediemarknaden domineras av riksmedier, som i princip upphört med sina förortsbilagor, samt gratisutdelade regionala tidningar som bara i begränsad utsträckning uppmärksammar lokala händelser.</p>
<p>Tillgänglig statistik visar att den andel av befolkningen som läser en dagstidning en genomsnittlig dag är lika stor i dag som för tio år sedan. Den del av befolkningen som prenumererar på en dagstidning har inte heller förändrats nämnvärt under denna period. Samtidigt har gratistidningar etablerat sig i storstäderna och haft betydande framgångar. Detta gäller även nättidningar som framför allt de redan etablerade tidningsföretagen satsat på. Sett över en längre tid har dock antalet dagstidningar minskat. På senare tid har dessutom förvärv och sammanslagningar inom dagspressen lett till en ökad ägarkoncentration på dagspressmarknaden.</p>
<p>Fria och självständiga medier har en central funktion att fylla i en demokrati för att garantera en mångfald i nyhetsförmedling och opinionsbildning. Denna mångfald är viktig för att vår demokrati skall bevaras, vidareutvecklas och överleva olika förändringar i samhället. Ett demokratiskt samhälle förutsätter att hela befolkningen har tillgång till forum för såväl information som opinionsbildning, oavsett var man bor eller vilken position man har i samhället. Genom massmedierna förmedlas nyheter, debatt, information och kultur. Om många oberoende medieföretag konkurrerar är förutsättningarna goda för att väsentliga frågor och meningar blir belysta och att olika röster kan komma till tals. Mot denna bakgrund är en fortsatt satsning på mångfald och på en bred spridning av dagspressen av stor betydelse. Detta är också motivet för en utredning om dagspressens situation och den fortsatta statliga presspolitiken tio år efter Vårt dagliga blad.</p>
<p>Närmare om utvecklingen inom dagspressen</p>
<p>Under de senaste åren har vissa tendenser kunnat iakttas på dagspressområdet.</p>
<p>Dagstidningar har lagts ned och nya tidningar har inte etablerats i motsvarande omfattning. Nedläggningarna gäller framför allt hög- och medelfrekventa tidningar, dvs. tidningar med utgivning 3–7 dagar i veckan. Bland annat har en av storstadstidningarna lagts ned. Det totala antalet lågfrekventa tidningar, dvs. tidningar med utgivning 1–2 dagar i veckan, har varit i det närmaste konstant. År 1985 fanns det 171 dagstidningar, varav 116 hög- och medelfrekventa samt 55 lågfrekventa. År 2002 hade antalet dagstidningar sjunkit till 154, varav 98 hög- och medelfrekventa samt 56 lågfrekventa.</p>
<p>Nya dagstidningar startas dock fortfarande, främst sådana med utgivning en gång per vecka. Ett nytt och mycket synligt inslag på dagspressmarknaden är de gratistidningar som startade i storstäderna i mitten av 1990-talet. Dessa tidningar har haft framgång bland såväl läsare som annonsörer och är i dag konkurrenter till de traditionella dagstidningarna. Fler gratistidningar planeras också i vissa medelstora städer.</p>
<p>Tidningsföretag har fortsatt att förvärva tidningar i andra utgivningsområden. Under senare år har även olika former av samgåenden mellan tidningar på samma ort ökat kraftigt.</p>
<p>Den ökande graden av samverkan och sammanslagning har lett till en debatt om mångfalden i innehåll och ägande av dagstidningar.</p>
<p>Drivkrafterna bakom sammanslagningarna har framför allt varit ekonomiska. Viktiga faktorer i förstatidningarnas kalkyler har varit presstödet som går till andratidningarna och konkurrensen från främst etermedier och gratistidningar.</p>
<p>För andratidningarnas del har huvudargumentet varit att långsiktigt säkra utgivningen. I flera fall tycks dock bakgrunden till besluten vara komplexa.</p>
<p>Dagspressens ekonomi</p>
<p>Presstödsnämnden har i sin årliga rapport Dagspressens ekonomi följt den ekonomiska utvecklingen för tidningsföretagen sedan 1976. Dagspressens lönsamhet har varierat mycket under denna period. Sedan det tidiga 1980talet har nettomarginalen för tidningsföretagen understigit 3 procent vid två tillfällen, år 1996 respektive 2002. Presstödsnämnden konstaterar i rapporten Dagspressens ekonomi 2002 att annonskonjunkturen under 2001 snabbt vände nedåt. Detta ledde till att branschens resultat i jämförelse med 2000 nästan halverades. Den negativa trenden fortsatte under 2002 med ännu en halvering av lönsamheten. Under 2003 förbättrades nettomarginalen för dagspressen som helhet enligt Dagspressens ekonomi 2003. Av större betydelse för branschen som helhet än den lokalt positiva annonskonjunkturen var den accelererande strukturomvandlingen, som bl.a. inneburit att man dragit ner på kostnaderna.</p>
<p>Dagspressen har påverkats av den nedgång i annonskonjunkturen som inleddes under 2001. I Presstödsnämndens rapport beräknas annonsvolymen för 2003 ha minskat med 16 procent jämfört med år 2000. I förhållande till rekordåret 1989 är den totala minskningen 37 procent. Enligt vissa bedömare visar den minskade annonsvolymen på en strukturell förändring, där tryckta medier får en mindre del av reklaminvesteringarna, snarare än en tillfällig nedgång i samband med lågkonjunktur. Den totala upplagan för samtliga dagstidningar visar en minskning med 7 procent under perioden 1996–2003.</p>
<p>Inriktningen på den statliga presspolitiken</p>
<p>De grundläggande målen för presspolitiken slogs fast i mitten av 1970-talet. I pressutredningen från 1972 framhölls bl.a. den betydande roll massmedierna har för att förstärka och fördjupa den svenska demokratin och pressens roll i det demokratiska systemet. Den senaste större genomgången av stödet till svensk dagspress gjordes av Pressutredningen 1994, Vårt dagliga blad – stöd till svensk dagspress (SOU 1995:37). I utredningen konstaterades bl.a. att utan en stark, mångsidig och differentierad dagspress går mycket av den totala mångfalden på mediemarknaden förlorad, och den bristen kan inte kompenseras av utvecklingen inom radio och TV. Utredningen slog därför fast att staten även fortsättningsvis bör stödja dagstidningarna.</p>
<p>Den huvudsakliga inriktningen för de nuvarande statliga insatserna för dagspressen lades fast i propositionen Kulturpolitik (prop. 1996/97:3). Där angavs att statens direkta insatser bör värna mångfalden på dagstidningsmarknaden i syfte att främja en allsidig nyhetsförmedling och opinionsbildning. Vidare angavs att presspolitiken bör främja konkurrens mellan dagstidningar och förekomsten av monopolbrytande kompletterande dagstidningar på framför allt den regionala marknaden samt stödja en bred spridning av dagstidningar.</p>
<p>Inriktningen på de statliga insatserna ligger fast. Utvecklingen på pressområdet det senaste decenniet har dock inneburit att vissa frågor inom dagspressen och presstödssystemet behöver utredas.</p>
<p>Åtgärder inom ramen för presstödsförordningen m.m.</p>
<p>Presstöd utgår till dagstidningar, dvs. en allmän nyhetstidning eller publikation av dagspresskaraktär med reguljär nyhetsförmedling eller allmänpolitisk opinionsbildning, som utkommer minst en gång i veckan. Presstödet uppgår under 2004 till totalt 509 miljoner kronor. Driftsstödet syftar till att främja mångfalden genom att främst stödja de s.k. andratidningarna, dvs. dagstidningar som på sin utgivningsort har mindre upplaga än s.k. förstatidningar. Det har höjts vid flera tillfällen sedan den förra utredningen. Stödbeloppen för driftsstöd höjdes med 4,5 procent år 2000. Höjningar med totalt 15 procent skedde år 2001 vilket var den kraftigaste höjningen sedan presstödet infördes i början av 1970-talet.</p>
<p>Distributionsstödet syftar till att främja en bred spridning av dagstidningar och utgår till såväl förstasom andratidningar. Grundtanken med stödet är att främja samdistribution, dvs. en organiserad samordnad distribution av alla abonnerade tidningar i ett område. Inom ramen för samarbetet är den s.k. likaprisprincipen av stor betydelse. Principen innebär att distributionsavgiften per distribuerat exemplar inte skall påverkas av hur stor abonnerad upplaga den enskilda tidningen har. Utöver de samdistribuerade dagstidningarna distribueras ca 6 procent av de prenumererade dagstidningarna med post. Det är framför allt fådagarstidningar, huvudsakligen endagstidningar, som postdistribueras. Distributionsstödet har höjts vid två tillfällen under den aktuella perioden. År 1997 skedde en höjning genom att öresbeloppen för stödet skrevs upp med 6 procent. År 2001 skedde en höjning med 5 procent.</p>
<p>Förbättringar har gjorts för lågfrekventa dagstidningar som kommer ut en eller två dagar i veckan. År 2000 gavs lågfrekventa tidningar, vars upplaga hamnar under den allmänna gränsen på 2 000 abonnerade exemplar, möjlighet att få ett oreducerat driftsstöd under en period av högst två år. Därigenom får dessa tidningar en möjlighet att återigen öka sin upplaga och bibehålla fullt stöd innan en eventuell avtrappning av stödet kan komma ifråga. För att ytterligare stärka endagstidningarnas situation gavs dessa år 2001 rätt att ingå i samdistributionen till s.k. lika pris.</p>
<p>Under senare år har även skärpningar av vissa bestämmelser gjorts. År 1997 inskränktes dagstidningsbegreppet så att lågfrekventa tidningar med ett specialiserat innehåll som riktar sig till en begränsad läsekrets, t.ex. vissa tidningar med inriktning på näringsliv eller idrott, inte skall räknas som dagstidningar. Vidare gjordes skärpningar när det gäller hur dagstidningar skall särskiljas. För att ge tidningar större möjligheter till samordning, och därmed till kostnadsminskningar, sänktes samtidigt gränsen för den andel eget redaktionellt innehåll som krävs för att en tidning skall räknas som en självständig dagstidning i presstödssammanhang till 51 procent. År 2000 sänktes gränsen för högsta hushållstäckning för att få driftsstöd från 40 till 30 procent för hög- och medelfrekventa tidningar, som alltså utkommer 3–7 dagar i veckan.</p>
<p>Sverige undantog tidigare kulturverksamhet från momsbeskattning och hade ett s.k. kvalificerat undantag för allmänna nyhetstidningar. EG:s sjätte momsdirektiv pekar ut bl.a. kultur- och medieverksamhet som områden som kan ha reducerad momssats.</p>
<p>När tidigare undantagna verksamheter efter Sveriges medlemskap i EU blev skattepliktiga bestämdes momssatsen till 6 procent, vilket kan jämföras med den allmänna momssatsen på 25 procent.</p>
<p>Dagspressen, exklusive gratistidningar, har avseende reklamskatten en lägre skattesats jämfört med vissa andra reklammedier, 4 respektive 11 procent, samt ett grundavdrag uppgående till 12 miljoner kronor. Detta har främst motiverats med hänsyn till dagspressens mediepolitiska betydelse och har förstärkt dagstidningarnas allmänna konkurrenskraft på reklammarknaden.</p>
<p>Särskilda satsningar på presstödsområdet</p>
<p>Ett tillfälligt utvecklingsstöd till dagstidningar med allmänt driftsstöd lämnades under åren 1997–1998 i syfte att värna en fortsatt mångfald på dagstidningsmarknaden. Detta genomfördes då många tidningar befann sig i en sådan situation att fortsatt utgivning hotades. En uppföljning av stödet visade att detta var ett nödvändigt bidrag för många tidningar med akuta ekonomiska problem. Det tillfälliga driftsstödet reglerades i förordning (1997:1205) om tillfälligt driftsstöd.</p>
<p>Ett särskilt distributionsstöd lämnas under 2002–2004 för distribution av dagstidningar på lördagar. Bakgrunden till att stödet infördes var att tidningsföretagens kostnader för lördagsutdelning ökat kraftigt under en följd av år, framför allt i gles- och landsbygdsområden. Stödet får uppgå till högst 15 miljoner kronor per år. Det särskilda distributionsstödet regleras i förordning (2001:898) om särskilt distributionsstöd. Presstödsnämnden lämnade i juni 2004 en slutredovisning av regeringens uppdrag att utvärdera det särskilda distributionsstödet (Ku2004/1371/Me). Nämnden drar bl.a. slutsatsen att det även fortsättningsvis behövs någon form av stimulansåtgärd för att bibehålla utdelning av dagstidningar på lördagar. Regeringen aviserade i budgetpropositionen för 2005 sin avsikt att förlänga det särskilda distributionsstödet under 2005. Stödet får uppgå till högst 10 miljoner kronor.</p>
<p>Ett tillfälligt utvecklingsstöd lämnas under 2002–2004. Utvecklingsstödets syfte är att möjliggöra investeringar inom den driftsstödsberättigade dagspressen för att dessa tidningar långsiktigt skall kunna behålla sin ställning på marknaden. Stödet får uppgå till högst 15 miljoner kronor per år. Det tillfälliga utvecklingsstödet regleras i förordning (2002:739) om tillfälligt utvecklingsstöd.</p>
<p>Presstödsnämnden lämnade i juni 2004 en första redovisning av effekterna av det tillfälliga utvecklingsstödet (Ku2004/1372/Me). Nämnden drar bland annat slutsatsen att utvecklingsstödet har möjliggjort tekniska investeringar för ekonomiskt svaga tidningar och att stödet varit ändamålsenligt utformat. En slutlig redovisning skall lämnas senast den 1 juni 2005.</p>
<p>Vissa utredningar och rapporter</p>
<p>Presstödsnämnden lämnade i september 2002 rapporten Minoriteternas medier till Kulturdepartementet. Rapporten innehåller en kartläggning samt en redogörelse för behovet av stöd, inte enbart ekonomiskt utan även i form av t.ex. samordning och utbildning.</p>
<p>Presstödsnämnden har till regeringen den 22 april 2003 överlämnat tre skrivelser som inkommit till nämnden angående olika frågor om presstöd till elektroniskt distribuerade tidningar. Nämnden konstaterar att de frågor som aktualiserats i de inkomna skrivelserna inte kan hanteras med nuvarande regelverk för presstöd. Även den s.k. konvergensutredningen (SOU 1999:55) tog upp frågan om elektroniska dagstidningars möjligheter att komma i åtnjutande av presstöd.</p>
<p>Regeringen beslutade den 9 oktober 2003 kommittédirektiv för en ny reglering av postverksamhet och behov av statliga insatser för den grundläggande kassaservicen (dir. 2003:117). Den 1 juli 2004 fattades beslut om tilläggsdirektiv till utredningen (dir. 2004:94). I direktiven anges bl.a. att utredaren skall beskriva och analysera marknaden för befordran av tidningar och tidskrifter i Sverige, inklusive kostnader och priser för distributionen, och göra en jämförelse med de övriga nordiska länderna. Utredaren skall särskilt beskriva och analysera möjligheterna till samdistribution av oadresserade tidskrifter och tidningar och adresserade försändelser. Utredaren skall om det är lämpligt föreslå förändringar i regelverket för att skapa förutsättningar för samdistribution. Uppdraget skall redovisas senast den 3 januari 2005.</p>
<p>Uppdraget</p>
<p>Kommittén skall göra en översyn av det statliga stödet till dagspressen och lämna förslag på hur det framtida statliga engagemanget på dagspressområdet skall vara utformat. Utgångspunkten för kommittén skall vara de förändringar som kan iakttas på mediemarknaden i stort och på dagspressområdet i synnerhet. Förslagen skall säkra möjligheten att upprätthålla en mångfald och en bred spridning av dagstidningar i såväl storstadsområden som andra delar av landet. En viktig aspekt skall vara vikten av fria och självständiga medier för att garantera ett demokratiskt samhälle med mångfald i nyhetsförmedling och opinionsbildning.</p>
<p>Kommittén skall kartlägga och analysera utvecklingen på dagspressmarknaden under de senaste tio åren. De tidningar som får driftsstöd skall särskilt analyseras. Dagspressens lönsamhet, annonsvolymer, upplagestorlek och distributionskostnader skall uppmärksammas. Betydelsen av de olika stödformerna på presstödsområdet skall beaktas. Kommittén skall beakta att stödet till storstadstidningar även i fortsättningen är mycket viktigt för upprätthållandet av mångfald på dagspressområdet.</p>
<p>Kommittén skall kartlägga och analysera de samarbeten och sammanslagningar som förekommer på dagstidningsområdet. Kommittén skall särskilt beakta hur samarbetet och ägandet är organiserat, vilken grad av självständighet de sammanslagna andratidningarna har och hur sammanslagningarna har påverkat mångfalden och den fria opinionsbildningen. Presstödets betydelse före och efter sammanslagningar skall belysas. Vidare skall kommittén ge en bild av hur läsarna påverkats av sammanslagningarna.</p>
<p>Kommittén skall kartlägga och analysera distributionssituationen för dagspressen, särskilt vad avser samdistribution och postdistribuerade tidningar. Distributionen i gles- och landsbygd skall uppmärksammas. En särskild analys skall göras när det gäller det särskilda distributionsstödet för utdelning av dagstidningar på lördagar.</p>
<p>Kommittén skall, i syfte att ytterligare öka mångfalden, analysera förutsättningarna för etablering av nya dagstidningar. Analysen skall innehålla en undersökning av förutsättningarna i några fall av nyetablerade tidningar, t.ex. annonsering och antal abonnenter samt långsiktig ekonomisk bärkraft.</p>
<p>Kommittén skall, bl.a. med utgångspunkt i Presstödsnämndens rapport, analysera behovet av presstöd till dagstidningar som riktar sig till invandrare och nationella minoriteter.</p>
<p>Kommittén skall vidare bl.a. mot bakgrund av skrivelserna från Presstödsnämnden, analysera möjligheterna för elektroniskt distribuerade dagstidningar att få presstöd.</p>
<p>Kommittén skall föreslå åtgärder som innebär att mångfalden vad gäller innehåll och ägande samt en bred spridning av dagstidningar kan upprätthållas även i fortsättningen. Om utredningen föreslår åtgärder som innebär kostnader som går utöver befintliga budgetramar skall även förslag till finansiering av dessa lämnas.</p>
<p>Arbetsformer och redovisning</p>
<p>Kommittén skall ha kontakter med representanter för organisationer och företag på pressområdet samt med berörda myndigheter. Kommittén skall i frågor som rör distribution av dagstidningar samråda med utredningen om ny reglering av postverksamhet och behov av statliga insatser för den grundläggande kassaservicen (dir. 2003:117 samt dir. 2004:94).</p>
<p>Det nuvarande presstödet är godkänt av Europeiska kommissionen. Mot denna bakgrund är det viktigt att kommittén beaktar relevanta regler i EG-fördraget.</p>
<p>Kommittén skall särskilt ta hänsyn till vad som anges i 14 och 15 §§ kommittéförordningen (1998:1474) om kostnadsberäkningar och andra konsekvensbeskrivningar. Om kommitténs förslag har betydelse för jämställdheten mellan kvinnor och män skall detta beaktas.</p>
<p>Kommittén skall redovisa analysen av det särskilda distributionsstödet för utdelning av dagstidningar på lördagar senast den 1 februari 2005. Kommittéuppdraget skall slutredovisas senast den 30 november 2005. (Kulturdepartementet)</p>
<p>Bilaga 2</p>
<h2>Svensk författningssamling</h2>
<p>SFS 1990:524</p>
<p>Presstödsförordning</p>
<p>Utfärdad: 1990-05-31</p>
<p>Ändring införd: t.o.m. SFS 2001:611 Omtryck: SFS 1996:1607 1 kap. Inledande bestämmelser</p>
<p>Tidningar som ges ut av staten eller en kommun berättigar inte till stöd enligt denna förordning. 2 §  Tidningsföretag som vill ha stöd enligt denna förordning skall ansöka om det. Det finns en särskild nämnd, Presstödsnämnden, som prövar ansökningarna. Nämnden beslutar också i övriga frågor enligt denna förordning. 3 §  Stöd enligt denna förordning lämnas i form av driftsstöd och distributionsstöd. (Förordning 1996:1607). 4 §  Driftsstöd består av allmänt driftsstöd, begränsat driftsstöd och driftsstöd i särskilt fall. 5 §  har upphävts genom förordning (1996:1607). 6 §  I denna förordning används följande uttryck med nedan angiven betydelse. täckningsgraden beräknas, skall detta avrundas till närmaste hela tal. (Förordning 1996:1607)</p>
<p>Presstödsnämnden vid tillämpning av denna förordning betrakta publikationen som en. (Förordning 1996:1607) 2 kap. Driftsstöd</p>
<p>Allmänt driftsstöd till hög- och medelfrekventa dagstidningar 1 §  En hög- eller medelfrekvent dagstidning berättigar till allmänt driftsstöd om samtliga nedanstående förutsättningar är uppfyllda:</p>
<p>Om det med hänsyn till förhållandena inom tidningens hela spridningsområde är uppenbart att täckningsgraden ger en missvisande bild av tidningens konkurrensförmåga på annonsmarknaden, kan tidningen uteslutas från stöd eller få stödet nedsatt till ett lägre belopp än vad som annars skulle lämnas. Förordning (1999:1074). 2 §  För en högfrekvent storstadstidning beräknas det årliga allmänna driftsstödet genom att tidningens veckovolym, uttryckt i tusental exemplar, multipliceras med 297 000 kr (bidragssats). Det sammanlagda årliga allmänna driftsstödet får dock inte överstiga 65 408 000 kr (maximibelopp).</p>
<p>För övriga högfrekventa tidningar och för medelfrekventa tidningar beräknas det allmänna driftsstödet på motsvarande sätt, men för dessa tidningar är bidragssatsen 214 000 kr och maximibeloppet 15 328 000 kr. Förordning (2001:611).</p>
<p>Allmänt driftsstöd till lågfrekventa dagstidningar 3 §  En lågfrekvent dagstidning berättigar till allmänt driftsstöd om samtliga nedanstående förutsättningar är uppfyllda: 4 §  För en tidning som kommer ut en gång per vecka och har riksspridning lämnas årligt allmänt driftsstöd med 4 030 000 kr, om den abonnerade upplagan är minst 10 000 exemplar, 3 633 000 kr, om den abonnerade upplagan är minst 9 000 exemplar, 3 171 000 kr, om den abonnerade upplagan är minst 8 000 exemplar, eller 2 762 000 kr, om den abonnerade upplagan är minst 7 000 exemplar.</p>
<p>Förordning (2001:611). 5 §  För en tidning som kommer ut två gånger per vecka och har riksspridning lämnas årligt allmänt driftsstöd med 4 492 000 kr, om den abonnerade upplagan är minst 10 000 exemplar, 4 030 000 kr, om den abonnerade upplagan är minst 9 000 exemplar, 3 633 000 kr, om den abonnerade upplagan är minst 8 000 exemplar, eller 3 171 000 kr, om den abonnerade upplagan är minst 7 000 exemplar.</p>
<p>Förordning (2001:611). 6 §  För en tidning som har riksspridning och som har en abonnerad upplaga som är lägre än 7 000 exemplar lämnas årligt allmänt driftsstöd med 2 035 000 kr. Detsamma gäller för en tidning som inte har riksspridning. Förordning (2001:611). 6 a §  En tidning som under närmast föregående år varit berättigad till driftsstöd enligt 2 kap. 3 § och vars abonnerade upplaga underskrider 2 000 exemplar med högst 500 exemplar är berättigad till driftsstöd med 2 035 000 kr per år under två på varandra följande år.</p>
<p>En tidning som tidigare beviljats driftsstöd enligt första stycket är berättigad till nytt driftsstöd enligt samma stycke endast om tidningen åter har varit berättigad till driftsstöd enligt 2 kap. 3 § under minst tre på varandra följande år. Förordning (2001:611).</p>
<p>Begränsat driftsstöd och driftsstöd i särskilt fall 7 §  Begränsat driftsstöd kan lämnas för en dagstidning vars utgivningsort är Gotlands, Borgholms, Mörbylånga eller Laholms kommun, om tidningen uppfyller samtliga förutsättningar för allmänt driftsstöd utom den om högsta täckningsgrad. 8 §  Begränsat driftsstöd kan vidare lämnas för en dagstidning vars utgivningsort är Haparanda, Kalix, Överkalix eller Övertorneå kommun, om tidningen uppfyller samtliga förutsättningar för allmänt driftsstöd utom den om högsta täckningsgrad och om tidningen, trots att den till övervägande delen är på svenska, har ett redaktionellt innehåll som till minst 25 % är skrivet på finska. 9 §  Driftsstöd i särskilt fall kan lämnas för en tidning som inte i huvudsak distribueras inom Sverige, om tidningen 10 §  Storleken på begränsat driftsstöd enligt 7 och 8 §§ och på driftsstöd i särskilt fall enligt 9 § bestäms av Presstödsnämnden efter vad som i det enskilda fallet är skäligt. Stödet får dock inte överstiga 2 035 000 kr. Förordning (2001:611). 11 §  En tidning vars text inte i huvudsak är skriven på svenska skall i fråga om rätt till driftsstöd likställas med dagstidning, om tidningen 1. uppfyller övriga i 1 kap. 6 § angivna förutsättningar för dagstidning,</p>
<p>Driftsstöd till elektroniskt distribuerade tidningar 11 a §  För elektroniskt distribuerade dagstidningar får driftsstödet jämkas om det är skäligt med hänsyn till kostnaderna för produktion och distribution. (Förordning 1996:1607)</p>
<p>Beräkning och utbetalning 12 §  Huruvida en tidning uppfyller kraven för driftsstöd, skall bedömas med utgångspunkt i förhållandena under det kalenderår som föregår det år för vilket bidrag söks.</p>
<p>För nyetablerade dagstidningar och för dagstidningar som kommer ut med fler eller färre nummer i veckan än tidigare får uppgifterna dock avse den tidsperiod för vilken de kan erhållas. För uppgifter om täckningsgrad och upplaga får den perioden inte vara kortare än sex månader. 13 §  Driftsstöd beräknas för kalenderår och med en tolftedel av bidraget för varje kalendermånad.</p>
<p>Driftsstöd lämnas för varje hel kalendermånad som tidningen kommer ut under det år som stödet avser.</p>
<p>Driftsstödet skall betalas ut månadsvis i förskott. (Förordning 1995:635) 14 §  har upphävts genom förordning (1995:635).</p>
<p>Avveckling av driftsstöd driftsstöd, till en tredjedel av det stödbelopp som lämnades det senaste år som stödet var oreducerat.</p>
<p>Motsvarande avtrappningsregel skall tillämpas när en stödberättigad hög- eller medelfrekvent dagstidning övergår till att bli en lågfrekvent tidning. 3 kap. har upphävts genom förordning (1996:1607). 4 kap. Distributionsstöd</p>
<p>Villkor 1 §  Distributionsstöd får lämnas för varje abonnerat exemplar av en dagstidning vars upplaga i huvudsak är betald, som har ett abonnemangspris som inte uppenbart avviker från det pris tidningar har i den kategori som tidningen tillhör, och som distribueras av ett distributionsföretag eller, av ett befordningsföretag i lantbrevbäringsturer eller särskilda tidningutdelningsturer, där minst två tidningsföretag deltar. (Förordning 1996:1607) 2 §  Tidningsföretag skall för att få distributionsstöd skriftligen förbinda sig att</p>
<p>Presstödsnämnden får medge att ett distributionsföretag som underentreprenör anlitar ett tidningsföretag eller ett företag som ägs av eller ingår i en koncern med tidningsföretag. Medgivande får lämnas endast om det finns synnerliga skäl för en sådan ordning och under förutsättning att 2. distributionsföretaget och underentreprenören samtycker till att dessa övriga tidningsföretag efter framställning till Presstödsnämnden skall kunna få de uppgifter som behövs för att kunna bedöma kostnader och kostnadsfördelning för en planerad eller pågående samdistribution. (Förordning 1996:1607) 3 §  Två distributionsföretag får samtidigt svara för stödberättigad samdistribution inom ett distributionsområde, om Presstödsnämnden medger det.</p>
<p>Ett postbefordringsföretags särskilda tidningsutdelningsturer, med undantag av lantbrevbäringsturerna, anses i detta sammanhang som ett distributionsföretag. (Förordning 1993:1739)</p>
<p>Förmedling av stöd</p>
<p>Villkor 4 §  Presstödsnämnden betalar ut stödet månadsvis i efterskott till distributionsföretaget eller postbefordringsföretaget. Distributionsföretaget och postbefordringsföretaget tillgodoför tidningsföretaget dess andel av detta belopp. (Förordning 1993:1739) 5 §  Ett distributionsföretag får förmedla distributionsstöd endast om företaget skriftligen förbinder sig att uppfylla följande villkor:</p>
<p>Prissättningen skall vara sådan att storleken av den enskilda tidningens abonnerade upplaga inom distributionsområdet inte inverkar på distributionsavgiften per distribuerat exemplar. Om det blir väsentliga kostnadsskillnader på grund av att tidningarna väger olika mycket per exemplar, att någon av tidningarna föranleder mer administrativt arbete än de andra eller att någon av tidningarna föranleder särskilda transportkostnader får dock prissättningen anpassas till dessa skillnader. En sådan prissättning får däremot inte innebära att priset för distributionen av ett exemplar av den mest kostnadskrävande tidningen blir mer än tio procent högre än priset för distribution av ett exemplar av den minst kostnadskrävande tidningen.</p>
<p>Förbindelsen skall distributionsföretaget ge in till Presstödsnämnden.</p>
<p>Ett distributionsföretag får i samdistributionen distribuera annat än dagstidningar med distributionsstöd om kvaliteten i dagstidningsdistributionen inte försämras. Förordning (2000:1190). 6 §  Ett distributionsföretag får inte förmedla distributionsstöd, om distributionsföretaget ägs av eller ingår i en koncern med ett eller några få tidningsföretag. Ett sådant distributionsföretag får dock förmedla distributionsstöd 7 §  Förmedlas distributionsstöd av ett postbefordringsföretag skall företaget skriftligen förbinda sig att uppfylla de villkor som anges i 5 § 2 4. (Förordning 1996:1607) 8 § Distributionsstöd lämnas årligen med 9 §  Har ett tidningsföretag inte iakttagit förbindelse som avses i 2 § skall företaget till Presstödsnämnden betala ett belopp som motsvarar vad företaget oriktigt har fått. Om det finns synnerliga skäl kan dock tidningsföretaget befrias från sådan skyldighet. 11 §  Distributionsstöd skall inte betalas om ett tidningsföretag får vinst av tidningsdistributionen på ett sätt som uppenbarligen innebär ett kringgående av föreskrifterna om prissättning enligt 5 § 2. (Förordning 1996:1607) 5 kap. Övriga bestämmelser 1 §  Ansökan om stöd enligt denna förordning skall vara skriftlig. Den skall ges in till Presstödsnämnden. 2 §  Till tidningsföretag som, innan beslut om presstöd till företaget fattats, helt eller delvis pantsatt sitt förväntade presstöd, får stödbeloppet inte bestämmas till högre belopp än hälften av vad som annars skulle ha kunnat beviljas. 3 §  Presstödsnämnden får vid tillämpningen av denna förordning inte ta hänsyn till vare sig tidningens politiska inställning eller dess ställningstagande i enskilda frågor. 4 §  Presstödsnämndens beslut enligt denna förordning får inte överklagas. 5 §  Presstödsnämnden får meddela de föreskrifter som behövs för verkställigheten av denna förordning.</p>
<p>Bilaga 1: Upplands-Väsby, Vallentuna, Österåker, Värmdö, Järfälla, Ekerö, Huddinge, Botkyrka, Salem, Haninge, Tyresö, UpplandsBro, Täby, Danderyd, Sollentuna, Stockholm, Södertälje, Nacka, Sundbyberg, Solna, Lidingö, Vaxholm, Sigtuna, Nynäshamn. 2: Norrtälje. 3: Håbo, Enköping. 4: Uppsala, Östhammar. 5: Nyköping, Oxelösund. 6: Vingåker, Flen, Katrineholm. 7: Eskilstuna, Strängnäs. 8: Ödeshög, Boxholm, Motala, Vadstena, Mjölby. 9: Kinda, Åtvidaberg, Linköping.</p>
<p>Övergångsbestämmelser 1996:1607 6 och 7 §§ inte längre är en dagstidning gäller följande. Första året efter det att rätten till driftsstöd upphört skall stödbeloppet motsvara två tredjedelar av det driftsstöd som lämnats för år 1996. Andra året efter det att rätten till driftsstöd upphört skall stödbeloppet motsvara en tredjedel av det driftsstöd som lämnats för år 1996. Därefter skall inget driftsstöd betalas ut. 1999:1074 med utgivningsbevis samt även om dess egna redaktionella innehåll inte uppgår till 51 % av det totala redaktionella innehållet. 2001:611</p>
<p>Denna förordning träder i kraft den 15 augusti 2001. De nya bestämmelserna skall dock tillämpas för tid från och med den 1 januari 2001.</p>
<p>Bilaga 3</p>
<p>SFS 2001:898</p>
<p>Uppdaterad t.o.m. SFS 2005:887</p>
<p>Förordning om särskilt distributionsstöd; utfärdad den 29 november 2001.</p>
<p>Regeringen föreskriver 1  följande. 1 § Denna förordning innehåller bestämmelser om särskilt distributionsstöd som under åren 2002, 2003, 2004, 2005 och 2006 kan lämnas till företag som ger ut dagstidningar.</p>
<p>Om inte annat sägs i denna förordning skall bestämmelserna i presstödsförordningen (1990:524) tillämpas. 2 § Stöd kan lämnas för utdelning av dagstidningar på lördagar i gles- och landsbygdsområden. 3 § Presstödsnämnden bestämmer storleken på stödet efter vad som i det enskilda fallet är skäligt med hänsyn till kostnaden för distribution i området. Stödet får dock uppgå till högst 4 kr per distribuerat exemplar och får endast avse kostnader som överstiger 6 kr per distribuerat exemplar. Stöd får inte lämnas om tidningens sammanlagda kostnad för distribution under måndag lördag understiger 16 kr per abonnent. 4 § Presstödsnämnden betalar ut stödet årsvis i efterskott.</p>
<p>Bilaga 4</p>
<h2>Statens kulturråds författningssamling</h2>
<p>ISSN 0347-8548</p>
<p>KRFS 1997:13</p>
<p>Presstödsnämndens föreskrifter om presstöd</p>
<p>Utkom från trycket den 15 januari 1998 beslutade den 12 november 1997</p>
<p>Presstödsnämnden föreskriver följande med stöd av 5 kap. 5 § presstödsförordningen (1990:524).</p>
<p>Tillämpningsområde 1 § Dessa föreskrifter tillämpas på sådant direkt stöd till dagstidningar som avses i presstödsförordningen (1990:524).</p>
<p>Begrepp och definitioner 1 kap. 6 § presstödsförordningen</p>
<p>Dagstidningar</p>
<p>Inställd utgivning 3 § Endagstidningar och tvådagartidningar får, utan att det påverkar rätten till eller beräkningen av driftsstöd, under högst två veckor per kalenderår ställa in utgivningen. Ett tidningsföretag får vidare en gång per år ersätta två veckoutgivningar med ett dubbelnummer, förutsatt att detta nummer har minst 50 % större sidantal än ett normalnummer av utgåvan. Fyradagarstidningar får ställa in utgivningen på en vardag som normalt är utgivningsdag om utgivningen i stället sker på en annan vardag i samma vecka eller veckan före eller efter.</p>
<p>Spaltmeter 4 § Vid beräkning av antalet spaltmeter tillämpar Presstödsnämnden en spaltbredd om 45 mm.</p>
<p>Riksspridning</p>
<p>Upplaga 6 § Upplagan utgörs av summan av abonnerade exemplar och sålda lösnummer som är plar.</p>
<p>I upplagan inräknas också friexemplar som dock får utgöra högst 5 % av den betalda upplagan. Med friexemplar förstås exemplar som utan kostnad distribueras regelbundet utgåva för utgåva till samma registrerade mottagare under minst tre månader. Som friexemplar räknas inte arbets- eller arkivexemplar, provexemplar och tillfälliga ackvisitionsexemplar samt exemplar på vilka gjorts kreditförluster utöver 3 % av beräknade intäkter.</p>
<p>Medelnettoupplagan för en dagstidning med söndagsutgivning skall beräknas på grundval av ett vägt genomsnitt av tidningens vardags- och söndagsupplagor.</p>
<p>Totalupplaga 7 § Med en tidnings totala distribuerade upplaga avses den upplaga som skickas ut från tidningshuset eller tryckeriet. Med lösnummerreturer avses exemplar som av återförsäljaren redovisats som osålda. Med fasta arbetsexemplar avses de exemplar som inte skickas ut från tidningshuset eller tryckeriet.</p>
<p>Annonsandel 8 § Med annonsandel menas den efter mätning framräknade andelen annonsutrymme minskat med 3 %. Denna andel om 3 % skall föras över till och anses som redaktionellt innehåll. I fråga om tidningar som ges ut i två editioner varmed förstås tidningar som utkommer under samma vinjett som huvudtidningen och där det redaktionella innehållet i viss utsträckning skiljer sig från huvudtidningens fördelas det sålunda överförda utrymmet till eget respektive gemensamt redaktionellt innehåll i proportion till faktiskt mätta volymer och gemensamt redaktionellt innehåll.</p>
<p>Egna annonser hänförs inte till vare sig redaktionellt innehåll eller annonsandel.</p>
<p>Redaktionellt innehåll 9 § Vid mätning av redaktionellt innehåll får Tidningsstatistik AB öka den mätta volymen eget redaktionellt innehåll med 0,5 %. Tidningens egna redaktionella innehåll skall därefter utgöra minst 51 %. Två editioner av samma tidning skall vardera ha minst 51 % eget redaktionellt innehåll. Såsom eget redaktionellt innehåll anses inte redaktionellt material som efter bearbetning av det redaktionella innehållet i en annan tidning återges i olika versioner i editionerna eller tidningarna. 2 kap. 1 § presstödsförordningen</p>
<p>Abonnerad upplaga 10 § Abonnemang sker genom att mottagaren genom individuell beställning och betalning efterfrågar tidningen. Kortare abonnemangsperiod är en månad.</p>
<p>Som abonnerade exemplar räknas exemplar betalda</p>
<p>Är abonnemangsperioden kortare än en månad räknas exemplaren som sålda lösnummer.</p>
<p>Som abonnemang räknas sådana abonnemang beträffande vilka mottagaren eller konsumenten själv valt sin tidning och själv betalat abonnemanget. Om en fysisk person gett en eller flera andra fysiska personer flera abonnemang som gåva räknas inte sådana abonnemang till ett högre antal än fem. Exemplar som arbetsgivare betalat för egen arbetstagare räknas som abonnemang om arbetstagaren haft frihet att välja annan tidning. Om han inte haft sådan frihet betraktas abonnemanget som styrt och medräknas bland friexemplaren.</p>
<p>Kravet att en tidnings totalupplaga skall i huvudsak vara abonnerad innebär att den till minst 70 % skall vara abonnerad.</p>
<p>Med blockabonnemang avses två eller flera</p>
<p>Sådana abonnemang får medräknas i upplagan förutsatt att antalet abonnemang står i rimlig proportion till och konsumeras i abonnentens verksamhet samt att blockabonnemangen utgör en begränsad del av tidningens upplaga.</p>
<p>Abonnemangspris tidningar i motsvarande kategori, dvs. inom samma region eller inom samma spridningsområde. 2 kap. 2 § presstödsförordningen 12 § Veckovolymen uttryckt i tusental exemplar skall anges med en decimal. 2 kap. 3 § presstödsförordningen 13 § Innebörden av uttrycket abonnerad upplaga framgår av 10 §. Kravet att en lågfrekvent dagstidnings totalupplaga skall till övervägande del vara abonnerad innebär att den till minst 51 § skall vara abonnerad. Lägsta pris för helårsabonnemang för lågfrekvent dagstidning skall vara 250 kr. 2 kap 4 6 §§ presstödsförordningen 14 § Innebörden av uttrycken riksspridning och abonnerad upplaga framgår av 5 respektive 10 §. 2 kap. 12 § 1 st presstödsförordningen 15 § De förhållanden som skall ligga till grund för prövningen av en ansökan om driftsstöd skall avse minst de sex första månaderna av det kalenderår som föregår det år för vilket bidrag söks. Följande uppgifter skall dock grunda sig på en bedömning av hela kalenderåret uppgifter om uppehåll i utgivningen, uppgifter om eget redaktionellt innehåll, uppgifter om spaltmeter.</p>
<p>Ansökan</p>
<p>Driftsstöd 16 § Till ansökan om driftsstöd enligt 2 kap. presstödsförordningen (1990:524) skall sökanden bifoga</p>
<p>Presstödsnämnden kan när det behövs begära kontrollmätning av en tidnings egna redaktionella innehåll och detta innehålls förhållande till det totala redaktionella innehållet.</p>
<p>Distributionsstöd 17 § Till ansökan om distributionsstöd enligt 4 kap. presstödsförordningen (1990:524) skall sökande bifoga 5. förbindelse enligt 4 kap. 5 § presstödsförordningen (1990:524).</p>
<p>Denna författning träder i kraft den 1 februari 1998, då föreskrifter som tidigare beslutats av Presstödsnämnden upphör att gälla.</p>
<p>Äldre föreskrifter gäller i fråga om stöd som har beviljats före den 31 januari 1998.</p>
<p>Bilaga 5</p>
<p>ISSN 0347-8548</p>
<h2>Statens kulturråd</h2>
<p>Föreskrifter om ändring i Presstödsnämnden föreskrifter (KRFS 1997:13) om presstöd beslutade den 26 september 2001</p>
<p>KRFS 2002:1 Nr 1</p>
<p>Utkom från trycket den 1 febr. 2002</p>
<p>Presstödsnämnden föreskrifter med stöd av 5 kap. 5 § presstödsförordningen (1990:524) att 6 och 10 §§ Presstödsnämndens föreskrifter (KRFS 1997:13) om presstöd skall ha följande lydelse 6 § Upplagan utgörs av summan av abonnerade exemplar och sålda lösnummer som är plar.</p>
<p>I upplagan inräknas också friexemplar som dock får utgöra högst 5 % av den betalda upplagan. Med friexemplar förstås exemplar som utan kostnad distribueras regelbundet utgåva för utgåva till samma registrerade mottagare under minst tre månader. Som friexemplar räknas inte arbets- eller arkivexemplar, provexemplar och tillfälliga ackvisitionsexemplar samt exemplar på vilka gjorts kreditförluster utöver 3 % av beräknade intäkter. Medelnettoupplagan för en dagstidning med söndagsutgivning skall beräknas på grundval av ett vägt genomsnitt av tidningens vardags- och söndagsupplagor. 10 § Abonnemang sker genom att mottagaren genom individuell beställning och betalning efterfrågar tidningen. Kortaste abonnemangsperiod är en månad.</p>
<p>Som abonnerade exemplar räknas exemplar betalda</p>
<p>Är abonnemangsperioden kortare än en månad räknas exemplaren som sålda lösnummer. Som abonnemang räknas sådana abonnemang beträffande vilka mottagaren eller konsumenten själv valt sin tidning och själv betalat abonnemanget. Om en fysisk person gett en eller flera andra fysiska personer flera abonnemang som gåva räknas inte sådana abonnemang till ett högre antal än fem. Exemplar som arbetsgivare betalat för egen arbetagare räknas som abonnemang om arbetstagaren haft frihet att välja annan tidning. Om han inte haft sådan frihet betraktas abonnemanget som styrt och medräknas bland friexemplaren. Kravet att en tidnings totalupplaga skall i huvudsak vara abonnerad innebär att den till minst 70 % skall vara abonnerad.</p>
<p>Med blockabonnemang aves två eller flera</p>
<p>Sådana abonnemang får medräknas i upplagan förutsatt att antalet abonnemang står i rimlig proportion till och konsumeras i abonnentens verksamhet samt att blockabonnemangen utgör en begränsad del av tidningens upplaga.</p>
<p>Dessa föreskrifter träder i kraft den 1 december 2001 och tillämpas även i fråga om stöd som beviljas för år 2002.</p>
<p>Bilaga 6</p>
<h2>Utvecklingen av svensk dagspress intill 2005</h2>
<p>En ekonomisk översikt 1989 2004 sammanställd på uppdrag av Presskommittén 2004</p>
<p>Karl Erik Gustafsson</p>
<p>På uppdrag av Presskommittén 2004 har jag analyserat utvecklingen av svensk dagspress sedan tiden för förra pressutredningen, Pressutredningen -94. Utgångspunkten för följande redovisning av uppdraget är den förra utredningens expertrapport (SOU 1994:94)</p>
<p>Dagspressen i 1990-talets medielandskap, som byggde på uppgifter till och med 1992 eller 1993. Den innehöll vissa tillbakablickar på utvecklingen och några konkurrens- och pristeoretiska avsnitt. De senare upprepas inte här. Trots att ämnet är allvarligt, har jag försökt hålla framställningen lättsam. 1 1989 – en naturlig startpunkt</p>
<p>Inget av åren 1992 och 1993 utgör någon milstolpe i dagspressens moderna historia. Man får gå ytterligare några år tillbaka för att finna sådana.</p>
<p>Ett viktigt år är 1989. Då nådde dagspressen sin upplagetopp i modern tid (536 ex per 1 000 inv). Därefter har upplagan stadigt gått tillbaka. Under femtonårsperioden 1989 2004 har den samlade dagspressens upplaga (4 7 nr/v) fallit med 24 procent, eller med 1,6 procent per år (till 407 ex per 1 000 inv). Tendensen är densamma för dagspressen i övriga nordiska länder.</p>
<p>Ett annat viktigt år är 1987. Då slog dagspressen lönsamhetsrekord med en nettomarginal på 9,1 procent. Samma år steg BNP med 3,4 procent. Därefter har marginalen krympt med en procentenhet för varje ny lönsamhetstopp: till 8,1 procent 1992 (BNP -1,2%) och till 7,2 procent 2000 (BNP +4,3%). Nettomarginalen nådde 6,2 procent 2003 (BNP +1,5%) men bör ha hamnat något högre 2004 (BNP +3,5%). En preliminär genomgång jag gjort av tidningsföretagens årsredovisningar för 2004 pekar på det. (Det blev 6,9 %.)</p>
<p>Branschens prognoser för 2005 är mycket positiva. En god annonskonjunktur växer sig nu stark och det 17 år gamla lönsamhetsrekordet kan plötsligt vara inom räckhåll. Annonserna svarar fortfarande för mer än hälften av dagspressens intäkter och är därmed de som bestämmer lönsamhetsnivån. Upplagetrenden och lönsamhetstrenden rymmer till synes en paradox: sjunkande upplaga men bättre ekonomi.</p>
<p>Slutsatserna om upplage- och lönsamhetsutvecklingen tyder på att ett lämpligt avstamp i denna redovisning av dagspressens utveckling sedan förra pressutredningen bör tas i 1989. Föreliggande rapport avser också femtonårsperioden 1989 2004. Går man ytterligare femton år bakåt hamnar man i mitten av 1970-talet, vid en tidpunkt då det statliga presstöd, som introducerades omkring 1970 och i mitten av 1970-talet reviderades av den tredje pressutredningen, fann sin nuvarande form. Presskommittén 2004 tillsattes drygt 30 år efter presstödets introduktion, dvs. i slutet av presstödets första utvecklingscykel. 2 Sju trender sedan 1989</p>
<p>Under den senaste femtonårsperioden kan en rad trender utskiljas av vilka de flesta till skillnad från upplagetrenden vuxit i styrka under perioden. Trenderna började bildas så smått i början av 1990talet och växte steg för steg till början av 2000-talet. Vi har nog inte sett kulmen på alla de trender jag valt att lyfta fram här.</p>
<p>I detta avsnitt skisseras trenderna. Redovisningen inleds med svenska medievanor som inte förändrats dramatiskt, varken allmänhetens eller annonsörernas. 2.1 Stabila medievanor</p>
<p>I år fyller Mediebarometern 25 år. Med hjälp av den har institutionen Nordicom-Sverige vid Göteborgs universitet sedan 1979 år för år följt den svenska medieutvecklingen. Mediebarometern är ett världsunikt mätverktyg.</p>
<p>I ett förord till Mediebarometer 2004 skriver Ulla Carlsson, föreståndare för Nordicom-Sverige, efter en jämförelse mellan 1979 och 2004, att det utmärkande draget för allmänhetens medievanor – såväl medieanvändning som medieexponering är att de ändras förhållandevis litet, trots omvälvande förändringar i medieutbudet; ”Svenskarnas medievanor uppvisar en betydande stabilitet.” I Mediebarometern 1979 skruvades förväntningarna på snabba förändringar upp men det ska nog delvis ses som ett sätt att sälja in mätningarna. Underlaget för slutsatsen om hög stabilitet återges i tabell 1.</p>
<p>Anm. Avser andel av befolkningen 9 79 år som tagit del av mediet i fråga en genomsnittlig dag.</p>
<p>Den genomsnittliga tid som allmänheten ägnar åt medier har ökat med 30 minuter under de senaste tjugofem åren, dvs. i genomsnitt med någon minut per år. Sedan 1989, vårt jämförelseår, har användningstiden bara ökat med fyra minuter, trots ett ökat medieutbud. Ulla Carlssons slutsats är att det svenska mediesystemet har successivt förtätats utan att de äldre medierna har minskat märkbart i betydelse. Av detta kan man dra två slutsatser: den ena, att medieutvecklingen går långsammare än väntat, den andra, att allmänheten är beredd använda mer pengar på medier än väntat.</p>
<p>De yngre ägnar dock mindre tid nu än för 25 år sedan åt läsning (-15 min) och mer tid åt television (+15 min). Internetanvändningen bland unga uppgår till en dryg timma per dag. Tiden som unga 15 24 år lägger på medier har minskat med cirka tio minuter under 1990-talet medan tiden för unga 9 14 år ökat ungefär lika mycket. Åldersfaktor har generellt minst inverkan på omfattningen av tv-tittandet – ungefär detsamma oavsett ålder och störst på morgontidningsläsandet. Morgontidningens attraktionskraft ökar upp till femtioårsåldern med en räckvidd bland femtioåringar för morgontidningen på 80 procent. Det tyder på att när svenska annonsörer väl har upptäckt den stora marknaden av äldre, kommer morgonpressen att ligga bra till.</p>
<p>Den viktigaste förklaringen som lanseras till de stabila medievanorna är att dessa i sin tur är kopplade till andra vanor i vardagslivet och att dessa grundläggande vanor förändras långsamt.</p>
<p>Morgontidningsläsning hänger ihop med frukostvanor och de hör som bekant till de stabilaste vanor vi har.</p>
<p>Även annonsörernas medieval kännetecknas av trögrörlighet. Nya reklammedier har kommit till men samtidigt har de totala reklamkostnaderna ökat och de gamla medierna drar till sig annonser i nästan samma utsträckning som tidigare. Dagspressens andel av den växande reklammarknaden sjunker, med den håller sig över 50 procent och bestäms mer av konjunkturläget (förändringarna i BNP) än av konkurrensen från andra medier. Helt nya medier, såsom internet, har inte tagit annonser från dagspressen, utan från andra direktmedier.</p>
<p>Källa: IRM.</p>
<p>I ett reklamperspektiv är Sverige fortfarande en dagspressnation. Utländska storannonsörer från tv-nationer (som USA) och därmed med helt andra medievanor, som de oavsett den svenska mediestrukturen vill använda här, tvingar dock svenska, konkurrerande storannonsörer att byta till tv-reklam. Samtidigt har tv-reklamen ökat märkesvaruannonsörers intresse för riksreklam, vilket gynnat dagspressen, särskilt kvällspressen.</p>
<p>Talet om snabba och dramatiska förändringar har, trots den stabilitet i vanorna som de olika mätningarna visar upp, inte avtagit. Dagstidningens död anses väl inte längre vara nära förestående men tidningsutgivarna och deras organ rekommenderas ofta att ägna mindre intresse åt papperstidningen. Uppmaningar av detta slag kommer särskilt ofta från representanter från de allra största multimedieföretagen. Jag ser detta mest som försök att blanda bort korten, att flytta fokus från för dem känsliga områden, helt enkelt ett sätt att främja deras fortsatta expansion.</p>
<p>Ett exempel kan illustrera behovet av att ha fokus på rätt ställe. Veckotidningskungen Erik Åkerlund sålde i ett ögonblick av förvirring sitt imperium till Bonnier. Åkerlund hade fått för sig att det inte fanns någon framtid för veckotidningar. Bonnier å sin sida var ängsliga för bokens framtid. Där hade man fått för sig att framtiden låg i veckopressen. Både boken och veckopressen visade därefter prov på en obändig livskraft. 2.2 Ökad reklamfinansiering av massmedier</p>
<p>I början av 1990-talet öppnades televisionen och radion för reklam. Reklamen användes för att finansiera konkurrerande alternativ till Sveriges Radio och Sveriges Television, även om det fortfarande inte finns någon rikstäckande reklamradiostation. Marksänd reklam-tv infördes 1991 och marksänd lokal reklamradio 1993.</p>
<p>Gratistidningen Metro, också den helt reklamfinansierad, lanserades 1995, först i Stockholm och senare i Göteborg och Malmö. Annonsering på internet blev i mitten av 1990-talet så omfattande att internetreklamen 1997 togs in i reklamstatistiken från IRM (Institutet för reklam- och mediestatistik). För internet är oftast en hundraprocentig reklamfinansiering en förutsättning. Som nämnts tycks inte internet i första hand ta från annan reklam. Internet konkurrerar med s.k. renodlade reklammedier (direktreklam, kataloger m.m.).</p>
<p>Bonniers kom 2002 med en svarsåtgärd i Stockholm på Metro och lanserade en mer lokalt inriktad gratistidning, Stockholm City. Gratistidningen Metro trappade 2004 upp konkurrensen. Ett nytt lockande avsnitt på annonsmarknaden identifierades och för detta lanserades den helt reklamfinansierade gratistidningen Metro Hus & Hem, först i Stockholm och några månader senare i Malmö. Därutöver hotade företaget MTG att starta en motorannonstidning men satte inte hotet i verket.</p>
<p>Göteborgs-Posten startade 2004 gratistiteln 7 Dagar som var ett paraplynamn för sex lokala gratistidningar runt Göteborg. Det fick Gota Media och Centertidningar att vidta åtgärder för att försvara sina intressen i samma område. I det sammanhanget startade de senare tredagarstidningen Kungsbacka-Posten. I början av 2005 startade Metro flera editioner av sin gratistidning utanför storstäderna Stockholm, Göteborg och Malmö av sin huvudtidning, vilka tillsammans bildade en Riks-Metro. Flera landsortstidningar kände sig utmanade och svarade på utspelet med egna gratistidningar.</p>
<p>Gratistidningsutgivningen från Göteborgs-Posten upphörde efter ett år. Gota Media och Centertidningar kunde utropa sig till segrare. Riks-Metro däremot fortsätter men främst som konkurrent till kvällspressens framgångsrika samannonspaket Impact. Det var för frestande för Metro att inte hänga på kvällspressens annonsframgång. Landsortstidningarna behöver kanske inte ens svara på Metro-utspelet.</p>
<p>Utbredningen av reklamkulturen inom dagspressen syns även i ett ökat intresse för temabilagor och i annonsernas återkomst till förstasidorna vid byte till tabloidformat. 2.3 Strukturförändringar över alla gränser</p>
<p>Den 2 januari 1990 gick de två regionala kvällstidningarna GT i Göteborg och Kvällsposten i Malmö samman i den överregionala kvällstidningen iDAG. Tidningarna hade angränsande spridningsområden med viss överlappning bland annat i Halland. Två år senare tog Bonniers över Sydsvenska Dagbladet inklusive hälften av iDag. SDS-affären framstår som en av de märkligaste i den svenska presshistorien. Konkurrensverket godkände affären eftersom verket ansåg att köpet inte påverkade konkurrensförhållandena i Malmö. Kulturdepartementet tyckte att det var bättre med svenska Bonnier än med t.ex. tyska Springer. I SDS presenterades affären på nyhetsplats som ett okomplicerat byte av ägarfamilj och inom Bonniers ledning vårdar man fortfarande myten om att Bonniers genom köpet räddade andratidningen SDS från nedläggning. 1993 gick två konkurrenter i Ludvika, Ludvika Tidning och</p>
<p>Bergslagsposten Dala, som var Nerikes Allehandas protest mot driftsstödet och samtidigt en spekulation i presstöd, samman i Nya Ludvika Tidning. I mitten av 1990-talet samordnades lokaltidningar inom flera koncerner. VLT-koncernen förde samman flera lokaltidningar i gruppen Ingress Media, NWT-koncernen bildade två grupper för sina lokaltidningar i Värmland och Herencokoncernen en för sina lokaltidningar i Västergötland. Samtidigt höjdes de senare tidningarnas periodicitet till sex nummer per vecka. Inom Ingress Media minskades däremot antalet utgivningsdagar.</p>
<p>I slutet av 1990-talet såg man början på en andra våg av strukturförändringar, om vi räknar 1950-talets våg, ”tidningsdöden”, som den första. Utlösande för den andra vågen var dels Bonniers etablering 1992 i landsortspressen (SDS-affären), dels moderata samlingspartiets utförsäljning av sitt tidningsägande (den s.k. Per Unckel-effekten). 1999 gick Västernorrlands Allehanda (m) i Härnösand och Nya Norrland (s) i Sollefteå samman i Tidningen Ångermanland. Samma år gick tre av tidningarna i Hälsingland samman, Hudiksvalls Tidning (c), Hälsinge-Kuriren (s) och Ljusdals-Posten (opolitisk) och de två senare som inte var sexdagarstidningar blev det efter en tid. Samma år gick också Gotlands Allehanda (m) och Gotlands Tidningar (s,c,fp) samman. Året efter tog Norrköpings Tidningar (m) över Folkbladet Östgöten (s). Norrköpings Tidningar agerade förändringsagent. Norrköpings Tidningar har sedan början av 1980-talet gått från en position som tillbakadragen och försiktig spelare till en av branschens ledande och mest kraftfulla aktörer. Det är lätt konstaterat, att tidningarnas politiska färg inte längre utgjorde något hinder för någon. Gamla gränser var borta.</p>
<p>Ärkerivalerna Helsingborgs Dagblad och Nordvästra Skånes Tidningar gick samman med tydligt syfte att begränsa Bonniers väntade fortsatta expansion i Skåne. Den senare kom i form av ett övertagande av Kristianstadsbladet och samordning av denna med</p>
<p>Ystads Allehanda och Trelleborgs Allehanda i Skånemedia 2003. Samarbete i olika former på konkurrensorter rullade vidare:</p>
<p>Örebro, Umeå, Eskilstuna, Gävle och Jönköping och Sundsvall. De angränsande koncernerna Borås Tidning och Sydostpress (Kalmar, Växjö och Karlskrona) förenades i Gota Media, vilket öppnade för samarbete mellan konkurrenterna i Karlskrona, Blekinge Läns Tidning och Sydöstran, den senare med motortidskriftsförlaget Albinsson & Sjöberg som huvuddelägare. Konkurrensorter av den gamla sorten är idag endast Kalmar, Skövde (Ander och Herenco), Karlstad, Falun, Östersund och Luleå (Orkla och Norrköpings Tidningar).</p>
<p>Under 2004 gick VLT-tidningarna i Vänersborg (ELA) och Trollhättan (TT), båda med femdagarsutgivning, samman till en sexdagarstidning kallad TTELA. Senast i raden av strukturaffärer är övertagandet 2005 under ledning av Göteborgs-Posten av VLT-koncernen, som inte gick helt som planerat.</p>
<p>Från 1993 till 2002 stod Expressen för den största nyheten i kvällspressens historia men rapporterade aldrig om den i de egna spalterna. Tidningens upplaga föll som en sten. Under femtonårsperioden 1989 2004 tappade tidningen mer än 60 procent av sin upplaga, eller 350 000 exemplar.</p>
<p>När tidningen nu under de två senaste åren återhämtat två procent av upplagefallet, har det däremot basunerats ut som en sensation. ”En enastående utveckling”, menade till exempel koncernchefen Bengt Braun, som var den ytterst ansvarige under raset, i en intervju i Pressens Tidning. Efter att Aftonbladet blivit marknadsledare steg den senare tidningens upplaga kraftigt. För att bli nummer ett räckte det för Aftonbladet att hålla upplagan, Expressen svarade för ledarskiftet genom sin minskning.</p>
<p>Tabloidpressens storhetstid må vara över men tabloidformatet lever vidare. Tidskrifter använde det i början på 1970-talet för att skapa nyhetskaraktär, affärstabloiden Dagens Industri blev en framgångsmaskin och bland dagspressens andratidningar blev formatet något av en patentmedicin. Länstidningen hjälpte det i varje fall att erövra förstapositionen i Östersund, låt vara att den förlorades nästan lika fort. Relanseringen av Stockholms-Tidningen i början av 1980-talet skedde i tabloidformat. Andratidningarna Arbetet och Svenska Dagbladet använde formatet i ett förnyelsearbete. Förstatidningarna däremot var länge obenägna att byta till tabloid. Det blev en förstatidning i tabloid per decennium till slutet av 1990-talet då övergången blev närmast total. Även förstatidningarna i Stockholm, Göteborg och Malmö anslöt sig.</p>
<p>Vid ingången till 2005 gavs cirka 80 procent av de svenska dagstidningarna ut i tabloidformat. I början av övergångsprocessen – vid formatbytena av socialdemokratiska andratidningar under 1970-talet – kopierades ofta kvällspressens stil (t.ex. av Östra Småland) men den förebilden övergavs efterhand. Den passade inte på lokala marknader. Med formatbytena följde i allmänhet en kompaktare journalistik, vissa besparingar och inte sällan en upplageframgång. 2.5 Utländska koncerner i stället för LO och SAF</p>
<p>Före 1990 medverkade utländskt kapital nästan inte alls i utgivningen av svensk dagspress. Under 1990-talet blev bilden en annan. Det varnades ofta i pressdebatten för Berlusconi, Springer, Maxwell, Murdoch m.fl. men just dessa stora aktörer hördes inte ens av. I stället kom det en norsk invasion.</p>
<p>Schibstedkoncernen, då med av de norska statsmakterna begränsade möjligheter att expandera i Norge (en sedermera uppluckrad bestämmelse), förvärvade 49,9 procent av Aftonbladet 1996 och tog över driften av tidningen från Landsorganisationen mot en garanterad årlig utdelning. Ägarskiftet säkrade ledarskiftet inom kvällspressen. Två år senare tog Schibsted över Svenska Dagbladet, efter att ha försäkrat sig hos regeringen om att presstödet till tidningen inte skulle påverkas. En ägarkris hade blivit akut på SvD 1993 genom att ett stödgarantiavtal med näringslivet efter tjugo år upphört och att SAF 1994 dragit in sin förlustgaranti. Under ett par år fick Wallenberg träda in som garant för utgivningen av SvD. 1996 förvärvade det norska industrikonglomeratet Orkla (Kinneviks norska motsvarighet) 49,9 procent av Norrländska Socialdemokraten, en av de få vanligtvis lönsamma socialdemokratiska tidningarna. 2.6 A-pressens avreglering, C-pressens centralisering</p>
<p>Socialdemokraterna/LO och centern gjorde upp om införandet av ett partistöd i opinionsbildande syfte 1966 och ett presstöd med samma syfte 1971. Partistödet infördes i avvaktan på presstödet men togs inte bort när det senare var på plats. De två partierna har i huvudsak använt detta omfattande stöd – parti- och presstödet till tidningsutgivning. Det socialdemokratiska partiet förvärvade majoriteten i A-pressen och satsade därmed sina resurser på att hålla liv i andratidningar med starkt begränsade utvecklingsmöjligheter. Centerpartiet började förvärva välmående och utvecklingsbara förstatidningar och byggde en av landets mest lönsamma tidningskedjor. Den svaga delen av centerpressen, de regionala endagstidningarna, som var ett viktigt element i presstödsbygget, fick bilda ett nätverk för sig. När a-pressen gjorde sin stora konkurs 1992 var centerpartiets tidningskedja färdigbyggd så när som på Hudiksvalls Tidning som förvärvades 1994. Efter a-pressens konkurs decentraliserades ägandet inom tidningsgruppen. Lokala ägare tog över.</p>
<p>Trots samarbetet mellan socialdemokraterna och centern i presspolitiken lyckades partierna inte få tidningarna i Östersund, den ena Länstidningen (s) och den andra Östersunds-Posten (c), att samarbeta. En annan möjlighet till (en mera betydelsefull) samverkan utnyttjade de båda partierna i Malmö. I mitten av 1960-talet hade Arbetet och Skånska Dagbladet tillsammans en högre hushållstäckning i Malmö än Sydsvenska Dagbladet. En långtgående samverkan dem emellan, vilket på allvar diskuterades, skulle ha gjort SDS till en andratidning med lika osäker framtid som alla andra andratidningar. Produktionsbidraget som infördes 1971 ledde till att samarbetsplanerna mellan Arbetet och Skånska Dagbladet sköts på framtiden. Frågan ansågs inte längre akut. När det i mitten av 1970-talet blev tal igen om ett långtgående samarbete hade fönstret stängts. Det var för sent. Man kan säga att SDS räddades av att presstödet konserverade presstrukturen i Malmö.</p>
<p>Arbetet fick under 1980-talet oväntat stora intäkter höjt produktionsbidrag, ökade bidrag från LO och ovanpå det en stark annonskonjunktur – och lät kostnaderna stiga i samma takt. Tidningen drabbades därför, när konjunkturen vände omkring 1990, av en kostnadskris och gick i konkurs 1992. De lokala intressenter som tagit över efter den stora a-presskonkursen hade inga resurser till att utveckla och förnya tidningen och fick ingen hjälp från centralt håll.</p>
<p>Den enda lösning som återstod för de flesta av a-presstidningarna utöver nedläggning var samarbete med förstatidningar. På många orter kom det till stånd – utom i just Östersund. 2.7 Färre titlar men högre periodicitet</p>
<p>Sedan 1989 har antalet flerdagarstidningar (4 7 nr/v) minskat med sex. Flera flerdagarstidningar har som antytts höjt sin periodicitet. De nedlagda är Smålands Folkblad (blev endagstidning 1993),</p>
<p>Bergslagsposten Dala (blev Nya Ludvika Tidning 1993). Östgöten (upphörde som edition 1994), Finanstidningen (nedlagd efter en konflikt med ägaren 2001), Arbetet med editionen Ny Tid (konkurs 2000). Dagens Industri blev sexdagarstidning 1990, Länstidningen i Södertälje 1995, Herencos lokaltidningar i Västergötland 1997, Hälsinge-Kuriren 2000 och Ljusdals-Posten 2002. I den intensiva konkurrensen mellan tidningarna i Gävle höjde Gefle Dagblad insatsen genom att bli sjudagarstidning 1997 och tvingade Arbetarbladet att göra detsamma. Därefter har följt som sjudagarstidningar: Nerikes Allehanda (2001) och Upsala Nya Tidning (2005). Flera utreder frågan, bland andra Södermanlands Nyheter. Den mest näraliggande konsekvensen av ökad sjudagarsutgivning i landsorten är att en lucka stängs för riksspridningen av morgontidningarna från Stockholm. På samma sätt har TTELA stängt sin lokala marknad för Göteborgs-Posten, som tidigare betraktade Vänersborg och Trollhättan som delar av sin hemmamarknad, åtminstone de dagar de lokala tidningarna inte kom ut.</p>
<p>Dessa sju trender återkommer i den fortsatta redovisningen som omfattar avsnitt om dagspressens ekonomi, upplageutvecklingen, strukturförändringarna och presstödets inverkan på struktur och ekonomi. Översikten avslutas med en sammanfattning. 3 Konjunkturstyrd lönsamhet</p>
<p>I presstödsnämndens årliga sammanställning av dagspressens ekonomi kommer det med rapporten om ett par månader för 2004 finnas en obruten serie data på 29 år, 1976 2004. I figur 1 återges serien över nettomarginalen ur rapporten för 2003.</p>
<p>Sammanställningen avser tidningar som utkommer med minst två nummer per vecka och bara sådana företag som inte erhåller allmänt driftsstöd. På så sätt får man ett mått på vad tidningsmarknaderna – upplaga och annonser – kräver i insatser av tidningarna och på vad marknaderna är beredda att ge tillbaka till dem. 3.1 Mest lönsamt i slutet av  1980-talet</p>
<p>Vid slutet av 1970-talet hade den svenska dagspressen blygsamma resultat, trots en särställning på mediemarknaden. Konjunkturerna växlade hastigt. Procenttalet för nettomarginalen rörde sig runt tre procent. Ett bottenrekord kan registreras för 1981 (1,4 %). BNPökningen det året stannade på 0,9 procent.</p>
<p>Under 1980-talet förbättrades ekonomin snabbt. Konjunkturen vände uppåt med 1984 och 1987 som två toppår och blev till den mest massiva högkonjunkturen i modern tid. Ett synbart mått på styrkan på konjunkturen var att de stora dagstidningarna innehöll platsannonser i helsidesformat. Till det kom att dagstidningarna från och med mitten av 1980-talet började marknadsprissätta sina abonnemang. Prishöjningarna som i början av 1980-talet följde konsumentprisindex, ökade från och med 1987 mycket snabbare än den allmänna prisnivån i samhället. Tidigare så kallade lågpristidningar blev högpristidningar. Toppnivån för nettomarginalen blev 9,1 procent (1987) och en mellannivå på väg dit cirka sex procent. Det är motiverat att tala om denna resultatförbättring som ett resultat av en ökad professionalisering av den ekonomiska delen av tidningsutgivningen.</p>
<p>På grund av att kostnadsnivån tillåtits stiga under slutet av 1980talet, föll nettomarginalen i början av 1990-talet åter till mellannivån cirka sex procent, men vände snabbt uppåt igen. En ny topp, fast något lägre, nåddes 1992 trots ett sämre konjunkturläge i början av 1990-talet (minustal för BNP 1991-1993) än i slutet av 1980-talet. Nu hade dagstidningarna fått ett bättre grepp om kostnaderna. Efter 1992 föll lönsamhetskurvan brant till en bottennotering 1996 men den vände uppåt redan ett år senare. Bakom omsvängningen låg en kostnadssänkning och en konjunkturförbättring. Under 1998 fortsatte uppgången, nu med hjälp av en ökning av annonsintäkterna. En andra topp under 1990-talet nåddes 1999, fast den låg ytterligare något lägre. Förbättringen berodde mer än vanligt på intäkter av engångsnatur. Konjunkturuppgången 1998 2000 fick mindre effekt än väntat på tidningsföretagens ekonomiska resultat. Man började tala om att dagspressen nog aldrig skulle komma tillbaka till 1980-talets nivåer och pekade på en ökad konkurrens från andra, främst nya medier. Resultatmässigt hamnade 2000 på medianvärdet för perioden.</p>
<p>Som framgår av figur 1 är tendensen sedan 1987 nedåtgående. Skillnaderna mellan bottnar och toppar blir allt större. Båda tendenserna är oroande för branschen. Under den överraskande konjunkturnedgången 2001 hann företagen inte med att ställa om för sämre tider. Det var för sent att ytterligare höja abonnemangspriset och annonspriset vågade man inte röra av konkurrensskäl. Det som återstod var att snabba på rationaliseringsarbetet. Intresset för samarbete med konkurrerande tidningar och granntidningar ökade. Nettomarginalen halverades i två steg, 2001 och 2002, men vände åter snabbt uppåt. Ökade annonsintäkter var en viktig orsak. En ökad konkurrens inom detaljhandeln genom en etablering av utlandsägda lågprisföretag resulterade i formliga annonskrig på lokal nivå. Annonsering av detta slag fortsatte att öka under 2004 men också andra delmarknader förbättrades, även de konjunkturkänsliga platsannonserna kom tillbaka. 3.2 Mest framgångsrikt i början av  1990-talet</p>
<p>Vid en rättvis bedömning av dagspressens ekonomiska utveckling bör BNP-utvecklingen beaktas (figur 2), eftersom den påverkar annonseringen, dagspressens största intäktskälla. BNP-tillväxt med minst 1,5 procent per år ger ett gynnsamt utslag för dagspressen. I detta perspektiv infaller dagspressens mest lönsamma år i slutet av 1980-talet med kraftig BNP-tillväxt, men de mest framgångsrika i början av 1990-talet med svag BNP-tillväxt. Det är genom att det finns detta tydliga samband mellan BNP-tillväxt och annonsering som tidningsföreträdare vågar uttala sig så positivt om 2005.</p>
<h2>Pr oc en t</h2>
<h2>1</h2>
<h2>0  - 1</h2>
<h2>- 2</h2>
<h2>- 3</h2>
<p>Nettomarginalens medianvärde för 28-årsperioden är 6,2 procent. Tidningarna i landsorten är som regel mera lönsamma än tidningarna i storstäderna. Enda undantaget är Dagens Industri, vilken som regel varje år hör till branschens tio mest lönsamma tidningar. Medianvärdet för de tio mest lönsamma tidningarna brukar ligga nästan tre gånger över den allmänna nivån. I medievärlden i stort finns det nästan inget så lönsamt som ett välskött landsortstidningsföretag.</p>
<p>När det gäller tidningar med driftsstöd kan svängningarna från det ena året till det andra vara stora. Plötsligt står tidningarna med för höga kostnader och förlusterna stiger. En andratidning som Dala-Demokraten brukar dock redovisa överskott efter driftsstöd. Medianvärdet för nettomarginal för tidningen för perioden 1976 2003 är cirka 2,5 procent (efter driftsbidrag).</p>
<p>Det är svårare än man kan tro att få ekonomin att gå ihop för endagstidningar. Det är inte lätt att skaffa 2 000 abonnenter. Många lågfrekventa dagstidningar med allmänt driftsstöd, varav de flesta endagstidningar, drivs med begränsade underskott och får alltså mer eller mindre regelbundet ägartillskott. Merparten av tidningarna i gruppen brukar redovisa överskott efter driftsstöd. Några av dem tillåts redovisa betydande underskott från år till år. Det är Arbetaren med bidrag från SAC och Kristdemokraten med stöd från Kristdemokraterna.</p>
<p>De årliga sammanställningarna från presstödsnämnden bjuder därför sällan på några överraskningar, förutom de återkommande dalarna och höjderna. Skillnaderna mellan första- och andratidningar är som regel stora och betingade av strukturförhållandena. 4 Fallande upplagor</p>
<p>Räknat i förhållande till befolkningen har dagspressens (4 7 nr/v) upplaga minskat med 24 procent, eller med 1,6 procent per år. Om vi nöjer oss med upplagetalen blir tillbakagången 15 procent eller en procent per år. I absoluta tal är bortfallet 751 000 exemplar. Den traditionella tidningsutgivningen håller alltså inte jämna steg med befolkningsutvecklingen. 4.1 En procent nedåt per år</p>
<p>I tabell 3 finns en sammanställning av upplagetalsförändringarna per tidningskategori.</p>
<p>Av tabellen framgår att gruppen andratidningar tappat 40 procent av sin upplaga sedan 1989. Det gäller landsortspressen och storstadspressen lika. För förstatidningarna ser det bättre ut. Nedgången stannade på ett minus på två procent i landsorten och ett på åtta procent i Stockholm, Göteborg och Malmö. Landsortspressen har därmed i mindre grad än storstadsmorgonpressen drabbats av upplagenedgången. Kvällspressens upplaga har minskat med 33 procent och endagstidningarnas med 22 procent. Upplageökning kan noteras dels för de s.k. särskilda nyhetstidningarna, vilket helt beror på Dagens Industris framgång, dels för gruppen tredagarstidningar. Det senare beror främst på att gruppen tillförts upplaga genom att Sala Allehanda minskat sin periodicitet från sex till tre nummer per vecka och att Världen idag höjt sin utgivningsfrekvens från ett till tre nummer per vecka. I någon mån beror det också på att Nya Lidköpings-Tidningen fortsatt att öka sin upplaga, vilket tidningen för övrigt gjort kontinuerligt sedan upplagemätningarna började 1941. Fådagarstidningarnas andel av dagspressen har upplagemässigt något stärkts sedan 1989. 4.2 Den borttappade tredje största tidningen</p>
<p>Det går att hämta mer kunskap ur statistiken genom att granska de olika undergrupperna i detalj. Kvällspressens upplagebekymmer har redan nämnts och också att det är Expressen som är den skyldige. Det framgår tydligt av tabell 2. Tidningens förlust på 345 000 exemplar placerar bortfallet som Sveriges ”tredje största tidning”, om man nu kan uttrycka det så.</p>
<p>Man kan fundera över vad Herbert Tingsten, känd för fyrkantiga uttalanden om branschens framgångsfaktorer, skulle ha sagt om detta: ”Liberaler kan inte ge ut kvällstidningar men det kan tydligen socialdemokrater.” Av tabellen framgår också de positiva konsekvenserna av nedläggningen av Arbetet för konkurrenterna Sydsvenska Dagbladet och Skånska Dagbladet. Malmö tycks inte ha blivit något undantag från huvudregeln: högst 40 procent av en nedlagd tidnings upplaga tas över av de kvarvarande. En stor andel läsare försvinner med sin tidning som de kanske höll för att de starkt ogillade de andra tidningarna på orten. Det är en stor prövning att förlora sitt liv- och husorgan och inget lätt steg att byta till någon av de tidningar man tidigare valt bort.</p>
<p>Aftonbladet räddar sin egen upplaga men det räcker inte för att rädda kvällspressens. Dagens Industri överträffar det mesta. Man får gå tillbaka till Expressens utveckling under 1950- och 1960-talet och Göteborgs-Postens efter Harry Hjörnes övertagande 1926 för att hitta något liknande. 4.3 Överspridningens dåliga ekonomi</p>
<p>Landsortspressens nedgång varierar också från tidning till tidning. För att illustrera detta har jag valt att redovisa uppgifter för landsortens 15 största i tabell 5. Om genomsnittet för dagspressen (-15 %) får utgöra en start för granskningen, hittar vi två tidningar med större upplageförluster, Borås Tidning med 17,6 procent och Nya Wermlands-Tidningen med så mycket som 29,2 procent.</p>
<p>Förlusten för NWT har inte, som man kanske skulle kunna tro, fångats upp av koncernens lokaltidningar i Värmland. De går nämligen också tillbaka, om än inte lika mycket. Inte heller har tidningens B-upplaga (3 nr/v) blivit en ersättare för A-upplagan. Den har heller aldrig marknadsförts som en ersättare utan som ett komplement tidningslösa dagar på de orter där koncernens tredagarstidningar ges ut. En tredjedel av upplagan är helt enkelt borta. Tidningens ekonomi har däremot inte försämrats. Tidningskoncernen låg 2003 med en nettomarginal på 17 procent på sjätte plats i dagspressens lönsamhetstabell. I årsredovisningen för 2004 talas om rekordresultat, men riktigt så bra gick det inte. Hur som helst, nettomarginalen hamnar någonstans mellan 17 och 18 procent. (Rekordet för NWT sattes 1994 med 35 procent.) *En andratidning har lagts ned sedan 1989.</p>
<p>En del av förklaringen till upplagenedgången för NWT är historisk. Tidningen betraktade sig länge och långt in i modern tid som en stiftstidning – en av biskoparna i Karlstad var en gång en tung medarbetare i tidningen. Karlstads stift omfattar som bekant Värmland, Dalsland och delar av Närke. NWT spreds därmed utanför länet. Därnäst var tidningen en länstidning och sist men inte minst en tidning för Karlstadsregionen och staden Karlstad. Det är främst upplagan utanför Karlstad, den s.k.överspridda upplagan, som minskat. Man kan nog utgå ifrån att läsarnas lojalitet med morgontidningen avtar med avståndet till tidningens utgivningsort. Konkurrenten Värmlands Folkblad, med flera starka fästen i bruksorterna utanför Karlstad, har tvärtom ökat sin överspridda upplaga, men konkurrensen från andratidningen är inte förklaringen till nedgången för NWT. Snarare är det befolkningsunderlaget som krymper. Upplageförändringarna för de två Karlstadstidningarna är följande:</p>
<p>Den överspridda upplagan är i de flesta avseenden dyrare att producera och distribuera än upplagan på utgivningsorten. För NWT har nedgången betytt minskade kostnader. I detta ligger paradoxen, överspridningens dåliga ekonomi. En gammal tumregel säger att en lokalredaktion kan ge en upplageökning på 1 000 exemplar. Om det håller, är det lika sant att en sådan upplageökning inte räcker för att täcka lokalredaktionens kostnader. Överspridningen ger upplageintäkter men ger sällan ökade annonsintäkter.</p>
<p>En minskad överspridd upplaga är också en viktig förklaring till upplagnedgången för Dagens Nyheter och Göteborgs-Posten. Den illustreras i figur 3 och jämförs med utvecklingen för Dagens Industri som redan från början satsade på att bli rikstidning. DN och GP har till skillnad från NWT mött konkurrens från allt mer ambitiösa och allt mer kompletta lokal- och regiontidningar.</p>
<p>Dagens Nyheters överspridda upplaga var som störst 1975 med 131 300 exemplar. Sedan dess har den överspridda upplagan sjunkit med 33 procent. En återhämtning under de goda åren i slutet av 1980-talet blev inte bestående. För Göteborgs-Posten sjunker den överspridda upplagan stadigt sedan 1968. Fallet uppmäter 62 procent. Lokaltidningarna i tidningens överspridningsområde har också varit synnerligen aktiva och stängt möjlighet efter möjlighet för GP att hålla sig kvar på de lokala marknaderna: ökad utgivningsfrekvens, morgonutgivning, bredare innehåll, bättre format och tryck och högre abonnemangspris. De hushåll som inte längre anser sig ha råd med två tidningar utesluter som regel den överspridda tidningen. 4.4 Den oberäkneliga priskänsligheten</p>
<p>Det diskuteras ofta i branschen vilken roll priset spelar för upplagans storlek. Vi vet att dagstidningarna en gång i världen blev massmedier genom låga priser. Vi vet också att dagstidningarna började höja sina priser mer än konsumentprisindex från och med 1987. Vi vet att detta blivit en princip därefter. Omläggningen av prispolitiken hänger tidsmässigt samman med upplagenedgången.</p>
<p>Dagstidningen tillhör det slag av produkter som inte är priskänsliga: känt varumärke (de flesta tidningar är mer än hundra år gamla), tidningen kan inte ersättas (trots alla nya medier), den är en färskvara (gamla nummer intresserar bara mig och andra pressforskare) och det är antingen långt mellan betalningarna av årsabonnemang (som svarar för 60 % av alla) och så märks de inte på grund av automatiska månadsbetalningar. Detta får dock inte tas till intäkt för att priskänsligheten är noll. Mina försiktiga beräkningar tyder på att abonnerade landsortstidningar bör räkna med att förlora någon procent av upplagan vid en höjning av priset med tio procent. För storstadspressen har jag beräknat upplageförlusten till tre procent (morgon- och kvällstidningar lika). Kvällstidningarna har länge haft ett väldigt lågt pris (åtta kr) men denna realprissänkning har haft en begränsad inverkan på upplagan. Annat har betytt mer.</p>
<p>Landsortspressen har höjt sina abonnemangspriser med i genomsnitt fem procent per år sedan slutet av 1980-talet. Det innebär att prishöjningen skulle kunna förklara hälften av upplageförlusten på 15 procent sedan 1989. Man kan föreställa sig att prishöjningarna haft särskilt stor inverkan på dubbelköp och därmed påverkat överspridningen av storstadstidningarna. Allmänheten har hållit sig till sina lokal- och regiontidningar. I undersökningar bland prenumeranter som hoppat av är svaret ofta att tidningarna blivit för dyra. Även om vi beaktar att en del respondenter kan tillgripa det svaret för att få tyst på intervjuaren – det är svårt att argumentera emot ett sådant svar – bör vi utgå ifrån att den kontinuerliga prishöjningen sedan slutet av 1980-talet är en av orsakerna till upplagenedgången. Med i dagens läge så många stora koncerner med många tidningar, kunde man hoppas på att någon för någon tidning ville pröva med oförändrade abonnemangspriser (”samma pris – bättre tidning”).</p>
<p>Tidningsutgivarna har officiellt uppfattningen att priskänsligheten är mycket hög. Många av föreningens medlemmar tycks ha den omvända uppfattningen. Priskänsligheten är noll. I en årsredovisning för 2004 har jag funnit en formulering med andemeningen ”upplagan sjönk men som tur var hann vi höja priset”.</p>
<p>Konsekvenserna av upplagenedgången är allvarliga i den meningen att dagspressen försvagas i ställningen som massmedium. I en digitaliserad och fragmenterad medievärld kommer annonsörerna, tvärtemot en ganska vanlig motföreställning, fortfarande att efterfråga kanaler som når massorna. Kanske har priset blivit ett hinder för det för dagspressen. 5 Snabb strukturomvandling</p>
<p>Strukturomvandlingen efter beredskapsårens och efterkrigstidens reglering betecknades som tidningsdöd. Den första strukturvågen avtog i början av 1970-talet. Presstödet bromsade inte bara upp processen utan ledde till en ökning av antalet tidningar. En andra strukturvåg under 1990-talet gjorde det möjligt för andratidningar att överleva i samarbete med förstatidningar. I mitten av 1990-talet introducerades den dagliga gratistidningen som överraskande snabbt accepterades som dagstidning av allmänheten men också av branschens ledande företrädare. Påståenden om att gratistidningarna odlar läsare åt den traditionella dagspressen påminner om det gamla försvaret för serietidningar. 5.1 Temporär antalsökning</p>
<p>Antalet dagstidningar (4-7 nr/v) nådde sig högsta nivå i Sverige omkring 1950: 136 år 1949 och 135 år 1950. Det var främst ett resultat av den drivhusmiljö som skapades för dagspressen under 1940-talet, under beredskapsåren och återstoden av 1940-talet. Enkelt uttryckt blev det en överetablering av dagstidningar. Ett tiotal nya dagstidningar etablerades. Av dem överlevde bara</p>
<p>Expressen, Dagen och Kvällsposten. Dagen slog ut Svenska Morgonbladet. Kommunistiska Ny Dag startade ett tiotal editioner under 1940-talet. Samtliga lades ned på 1950-talet.</p>
<p>Pappersransonering och andra inskränkningar i konkurrensen hindrade under 1940-talet förstatidningarna från att expandera och innebar större svängrum för andratidningar. Hela branschen gynnades av att dagspressen som kompensation för pappersransonering fick höja sina priser. Genom den upplagestatistik (TS) som infördes 1941 kunde var och en lätt ta reda på hur de olika dagstidningarna förhöll sig upplagemässigt till varandra. Annonsörerna kunde lätt skilja förstatidningar från andratidningar.</p>
<p>I början av 1950-talet var all reglering borta. En ny konkurrenslag 1954 flyttade makten över marknadsföringen från fabrikanttill handelsledet. Prissättningen i detaljhandeln blev fri och en lång rad lågprisföretag etablerades. Från mitten av 1950-talet växte den handelsstyrda lokalannonseringen i dagspress fram på bekostnad av fabrikanternas riksannonsering i veckopress. Förskjutningen av tyngdpunkten i marknadsföring och reklam till lokal dagspress medförde en stark koncentration till den eller de tidningar som hade störst upplaga på varje utgivningsort. Tredje- och fjärdetidningarna, sådana var vanliga, hamnade på undantag. Dessa, politiskt sett främst borgerliga tidningar, drabbades av den så kallade tidningsdöden. Processen påskyndades av att man inom högerpressen av lokala tidningar bildade regionala eller överregionala. Stiftelser som stod de politiska partierna nära försökte förhindra nedläggningar eller i varje fall mildra konsekvenserna av sådana.</p>
<p>Genom fusionerna blev tidningarna upplagemässigt större men oftast lades inte ett enda exemplar till deras upplaga på utgivningsorten. Dramatiken av strukturomvandlingen framgår av figur 4.</p>
<p>Driftsstödet (produktionsbidraget) infördes 1971. Det märks i diagrammet. Antalet tidningar växte från 91 år 1969 till 93 år 1970 och till 94 år 1971. Branschen höll andan. Andratidningar såg i presstödet möjligheter att lättare överleva, medan förstatidningar passiviserades av vad som kunde vänta runt hörnet från statsmakternas sida. Centerpartiet som bäst kunde bedöma riskerna i det senare avseendet började utan bekymmer att bygga sin tidningskedja. Plötsligt ökade antalet flerdagarstidningar men alla klarade sig inte, inte heller alla bland de existerande. Bland annat</p>
<p>GöteborgsHandels- och Sjöfarts-Tidning lades ned. Med nedläggningen av GHT kan man säga att den första strukturvågen är över.</p>
<p>Merparten av de nya dagstidningarna efter 1971 utgörs av editioner av existerande tidningar. De helt nya tidningarna inskränker sig till affärstabloider, av vilka en överlever. En ny topp i antalet dagstidningar kom i slutet av 1980-talet – 101 år 1986 och 98 år 1989 – vilket bidrar till att göra decenniet till en milstolpe i den moderna dagspressens utveckling. Frikostiga höjningar av presstödet, en allt mäktigare annonskonjunktur och bidrag från närstående intressegrupper ökade intresset för dagstidningsutgivning.</p>
<p>Från cirka 1989, vårt jämförelseår, föll även kurvan över antalet dagstidningar i Sverige. Den föll under nivån som gällde innan presstödet infördes. En uppbromsning skedde i slutet av perioden. Vid ingången till 2005 är dagstidningar 83 till antalet. Det vi ser är konsekvenserna av det ökade samarbetet inom dagspressen. Det har helt annan karaktär än strukturrationaliseringen av högerpressen under 1950-talet, även om högerpressen tog initiativ även i slutet av 1990-talet. 5.2 Den andra strukturvågen</p>
<p>Den pågående strukturomvandlingen inleds genom två affärer. Den första är Bonniers köp 1994 av SDS-koncernen, som leder till svarsåtgärder från landsortspressen. Förutom det som nämnts underlättas Bonniers köp av att ägarfamiljen Wahlgren inte klarade det besvärliga tredje generationsskiftet. Den andra affären är när högern låter Gelfe Dagbladskoncernen ta över Västernorrlands Allehanda. Detta leder snabbt till en sammanslagning 2000 av denna med Nya Norrland (s) till Tidningen Ångermanland. På samma sätt avyttrar Högerns förlagsstiftelse sina intressen i</p>
<p>Gotlands Allehanda och Norrbottens-Kuriren. Tidningarna i Visby går samman 1999. Här spelar Norrköpings Tidningar samma roll som Gefle Dagblad. Utspel och svarsåtgärder avlöser varandra. Från och med senaste sekelskiftet rullar processen på: 2000 Norrköpings Tidningar köper Folkbladet i Norrköping 2002 Nerikes Allehanda köper Örebro-Kuriren/Karlskoga-Kuriren</p>
<p>Gota Media bildas (Sydostpress och Borås Tidning) 2004 Sundsvalls Tidning tar över Dagbladet</p>
<p>Norra Västerbotten förenas med Västerbottens-Kuriren (och Västerbottens Folkblad)</p>
<p>Den senaste strukturaffären gäller VLT-koncernen, där ägarfamiljen Pers inte lyckades klara det tredje generationsskiftet. Som bekant har Presskommittén 2004 lagt ut ett uppdrag om närmare studier av denna process utifrån några av fallen. I avvaktan på denna, och de svenska erfarenheterna, återges i en bilaga en krönika jag skrev för Göteborgs-Postens årsredovisning 2004 om fusionen mellan de två tidningarna i Bodö, socialdemokratiska Nordlands Framtid och borgerliga Nordlandsposten.</p>
<p>Ett av de tyngsta motiven för samarbetet i den andra vågen tycks vara ett intresse av att bevara dagspressens styrka på reklammarknaden, dvs. dagspressen ställning som massmedium. Vid nedläggning av tidningar dras 60 procent av den nedlagda tidningens upplaga med i fallet. Riskerna för utgivning av gratistidningar ökar, även om det finns lycksökare som startar även när utsikterna är små. Stockholmsmarknaden kan tas som exempel på en ny konkurrenssituation, eftersom Stockholmsmarknaden i stora drag är känd för de flesta. 5.3 Konkurrensen på Stockholmsmarknaden</p>
<p>När upplagemätningarna började 1941 var Dagens Nyheter och Stockholms-Tidningen nästan lika stora i Stockholm, 33 respektive 30 procent i hushållstäckning. DN var en stockholmstidning medan St.T var en rikstidning. Svenska Dagbladet låg på 13 procent. Den sammanlagda hushållstäckningen gick upp till 76 procent.</p>
<p>När Stockholms-Tidningen efter Kreugers försäljning till LO lades ned 1966 var den tidningen och Svenska Dagbladet lika stora i Stockholm, vardera 15 procent. Vid nedläggningen gick drygt 40 procent över till de kvarvarande: DN fick fem procentenheters ökning och SvD två. Under slutet av 1960-talet fångade DN upp mer av vänstervinden än SvD. DN nådde sin högsta hushållstäckning någonsin i Stockholm 1971 (63 procent). Nu var den sammanlagda hushållstäckningen 79 procent: 63 för DN och 16 för SvD. Det såg ut som på vilken konkurrensort som helst. En stark förstatidning och en svag andratidning.</p>
<p>Dagens Nyheters hushållstäckning i Stockholm ligger över det magiska 50-strecket i nästan 30 år, från 1952 till 1981. Med stöd från näringslivet och staten förbättrar Svenska Dagbladet sin hushållstäckning i Stockholm från 16 procent 1971 till 22 procent omkring 1990.</p>
<p>Den politiska vinden vände och efter den borgerliga valsegern 1976 föll hushållstäckningen för de flesta borgerliga förstatidningar. DN påverkades men inte SvD. Många socialdemokratiska läsare omvärderade efter valutslaget sitt tidningsval. Teoretiskt kan detta med hjälp av engagemangsteorin förklaras med att engagemanget i tidningsvalet ökade. Många vaknade ur sitt rutinmässiga beteende. Starten av Stockholms-Tidningen på nytt påskyndade nedgången för DN trots att nya S-T inte nådde mer än sex procent av hushållen.</p>
<p>Med nedläggningen av nya Stockholms-Tidningen försvinner ytterligare ett antal läsare från marknaden. Antalet tidningslösa hushåll i Stockholm ökar. År 1995 har DN 43 procent i hushållstäckning och SvD 18 procent. Då lanseras gratistidningen Metro för att täcka den lucka som uppstått på marknaden. Såväl DN som SvD tycks initialt ha förlorat på denna lansering. År 2001 täcker de tillsammans bara halva marknaden. Danmark som är världens största gratistidningsnation har ingen dagstidning på någon ort över 30 procent i hushållstäckning. Det finns ett klart samband.</p>
<p>Tills Metro lanserades kunde DN i kraft av sin förstaposition, trots att hushållstäckningen låg under 50 procent, få rik tilldelning av annonser. Annonsörernas medievanor är trögrörliga. 1980-talet</p>
<p>blev ett oerhört expansivt decennium för DN. Toppåret 1988 redovisade DN en nettovinst på nästan 300 miljoner, vilket motsvarade en nettomarginal på 16,1 procent. Efter lanseringen av Metro har DN förlorat sin särställning men producerade likväl 2000 rekordresultatet 28,2 procent i nettomarginal. Denna framgång kan ha försenat motåtgärder från DN på Metro-lanseringen.</p>
<p>2002 kom ett svar från Bonnier på Metro i form av Stockholm City. Den inriktas på den lokala marknaden, just den som DN förlorar mark på. DN förlorar igen, medan SvD ökar något, men tidningens byte 2000 till tabloid får mindre effekter än väntat. Vid ingången till 2005 täcker DN en tredjedel av marknaden och SvD 15 16 procent. Tillsammans i ett annonssamarbete skulle de bättre kunna försvara dagspressen mot andra reklamkanaler men DN vägrar att släppa in SvD i något annonssamarbete.</p>
<p>Svenska Dagbladet har som andratidning i Stockholm viss anledning att vara tacksam för gratistidningarna. Sådana spelar andratidningarna i händerna genom att de kan gratis förse andratidningens läsare med annonser som normalt bara finns i förstatidningen. Dagens Nyheter konkurrerar numera inte med Svenska Dagbladet, inte med Metro, inte med Stockholm City utan med de möjliga kombinationerna SvD+Metro och SvD+Stockholm City. Den pågående utmanarkampanjen i Stockholm från SvD har därför bättre utsikter att bli framgångsrik än tidningens tidigare.</p>
<p>På Bonnierhåll ser man numera gratistidningen som en potentiell insparkare till kvalitetspressen, ännu ett sätt att blanda bort korten. Jag tror i varje fall inte att man på Bonnierhåll inkluderar varianten att gratistidningarna i Stockholm underlättar ett byte från DN till</p>
<p>SvD.</p>
<p>5.4 Medieskugga</p>
<p>Begreppets uppkomst och innebörd</p>
<p>I den översikt som levererades i juni 2005 redovisades den minskande spridningen för den abonnerade dagspressen i Stockholm. De hål som därigenom uppstått på marknaden har fyllts av gratistidningar. Uppmärksamheten i promemorian riktades därvid främst på Metro Stockholm (Stenbeckskoncernen) och Stockholm City (Bonnierkoncernen). Det finns anledning att se närmare på</p>
<p>utgivningsförhållandena i Stockholm, vilket görs här som en komplettering.</p>
<p>En självklar utgångspunkt är därvid de studier som genomförts i samarbete mellan Demokratiinstitutet i Sundsvall och institutionen för journalistik, medier och kommunikation (JMK) vid Stockholms universitet. Nyckelpersonerna i denna forskning är docenten Lars Nord, Sundsvall och Gunnar Nygren, som nyligen disputerade på en avhandling om lokal offentlighet och lokala medier i Stockholm. Titel på skriften var ”Skilda medievärldar”.</p>
<p>Centralt i dessa studier står begreppet ”medieskugga”. Det lanserades på allvar i en skrift med samma namn av Nord och Nygren (2002). Begreppet återkommer i titeln på en skrift om försöket av Sydsvenska Dagbladet 1993 2002 att ge ut Tidningen Rosengård: ”Rosengård i medieskugga. Om medier som medel och hinder för integration”. Författare var Lasse Sandström som under ett par år varit redaktör för denna stadsdelstidning.</p>
<p>Begreppet medieskugga har två dimensioner. En geografisk med innebörden att massmedierna främst är tätortsmedier som dåligt belyser glesbygder: lokalredaktioner läggs ner, reguljär bevakning går över i sporadisk, servicegraden i distributionen är lägre (sen utbärning) än på utgivningsorten och så vidare. För annonsörer är glesbygderna av marginellt intresse. Spridningen av medierna och deras bevakning upphör dock inte helt. Statsmakterna har gjort vissa insatser inom distributionen för att göra det lättare att upprätthålla en hög servicegrad.</p>
<p>Den andra dimensionen av medieskugga är social. Storstädernas förorter, i Stockholm 22 kommuner, som är allt annat än glesbefolkade, belyses inte av de medier vars spridningsområden inkluderar dessa förorter. Invånarantalet i förorterna överstiger i många fall det som i landsorten brukar ge underlag för välmående dagstidningar.</p>
<p>I Nord & Nygrens forskning framträder Dagens Nyheter och Svenska Dagbladet som i första hand medier för centrala Stockholm, i andra hand för riket utom Stockholms förorter. Att satsa på ”Stockholm”, ska nog läsas ”Stockholms innerstad”. Förorternas medier har genom detta blivit lokala gratistidningar varav nästan samtliga ingår i någon gratistidningskedja, såsom Mitt-i-tidningar- na. För att spetsa till det talar Nord & Nygren ibland om å ena sidan kvalitetsmedier för eliten och å andra sidan kommersiellt inriktade gratismedier för förortsfolket. I ett demokratiskt perspektiv, som var det som Nord & Nygren anlade, var detta en brist.</p>
<p>Alla blev inte lika väl informerade om sådant som de som väljare hade att ta ställning till. Författarna talade även om ”demokratiskugga”.</p>
<p>Ansvaret för den sociala medieskuggan var inte bara mediernas utan låg också på medborgarna. Nord & Nygren talade dels om innehållsskugga förorsakad av medierna och konsumtionsskugga som skapades av medborgarna. Förorterna bevakas mer sällan och mer ensidigt än innerstaden respektive mediekonsumtionen bland befolkningen i förorterna var mindre än på annat håll eller till och med ingen alls.</p>
<p>Nord & Nygren har lagt sina forskningsresultat till grund för mediepolitiska slutsatser om att presstödet i sin nuvarande form – ett ”andratidningsstöd” spelat ut sin roll. ”Det viktiga är ju inte att bevara gamla tidningar utan att människor får information. Kanske är ett etableringsstöd till medier i Storstockholm en väg att gå?”</p>
<p>Gratistidningarnas roll i Storstockholms medielandskap</p>
<p>De stora tidningarna har på sin höjd en handfull reportrar för bevakningen av Storstockholm. Reportrarna är mobila. Några fasta redaktioner förekommer numera inte. På sin tid betraktades de närmast som förvisningsplatser. Förorterna kan ha centrumbildningar men de går i varandra och utgör därför inga tydliga annonsmarknader.</p>
<p>Nord & Nygren betraktade gratistidningsutgivningen i förorterna som en lindring av det demokratiska problemet. Det var inte för att gratistidningarna var så väldigt bra utan för att det överhuvudtaget fanns och att de bevakade ett område. De fyllde en viktig funktion, de bedrev en hygglig journalistik men deras resurser var för små för att kunna bevaka områdena på ett tillfredsställande sätt.</p>
<p>Det är möjligt att det kom som en överraskning men en rad av Stockholms förortstidningar befanns vara berättigade till produktionsbidrag när detta infördes 1971. Det var abonnerade tidningar som ingick i gruppen Hufvudstadspress, som ägdes av Svenska Dagbladet. Tidningarna hette till exempel Norrort och Västerort. 1972 års pressutredning ändrade reglerna för produktionsbidrag och sänkte täckningstalsgränsen för fådagarstidningar. I början av 1980-talet kvalificerade sig inte någon av dessa tidningar för produktionsbidrag.</p>
<p>I mitten av 1980-talet rationaliserade Dagens Nyheter sin utgivning av förortstidningar. Tidningarna (Runt Stan) totaldistribuerades i tio områden. Dagens Nyheter köpte 1986 upp konkurrenten Hubopress som gav ut Mitt-i-tidningar. Året efter gick Hufvudstadspress i konkurs och Dagens Nyheter var ensam på förortstidningsmarknaden. I slutet av 1980-talet lades Stan Runt ned men Mitt-i-tidningarna fortsatte. Nya konkurrenter startade men Dagens Nyheter köpte också in dessa.</p>
<p>1995 blev ett omskakande år på Stockholmsmarknaden. Metro startades och danska Søndagsavisen planerade också starta gratistidningar i Stockholm. Dagens Nyheter tvingades släppa fram Metro men inledde samarbete med danskarna. Den gemensamma tidningen hette Avisen. Dagens Nyheter sålde sin andel och sedan lades tidningen ner 1999. Danskarna fortsatte med gratistidningarna i förorterna under bolagsnamnet Gratistidningar i Sverige AB (GISAB). Bolaget äger och driver ett 30-tal Mitt-i-tidningar i Storstockholmsregionen.</p>
<p>I sin doktorsavhandling slår Gunnar Nygren fast att förortsborna är helt beroende av de lokala gratistidningarna för sin lokala information. Tidningarna är väldigt viktiga och väldigt behövda. Läsarna litar för sin lokala information mer på de lokala gratistidningarna än på Dagens Nyheter och Svenska Dagbladet. Det gäller särskilt LO-medlemmar och utomnordiska invandrare, som har en stark lokal identitet. Gratistidningarna har för den lokala informationen politiker som sina viktigaste källor. Tidningarna innehåller mycket litet av konflikter. De tar den lilla människans perspektiv. De ger sammantaget – till skillnad från Dagens Nyheter och Svenska Dagbladet – en positiv bild av förorten. Tidningarnas kostnader hålls nere genom att de görs med en långt driven standardisering (efter ”Manualen”). GISAB har expanderat utanför Storstockholm, t.ex. Göteborg.</p>
<p>I ett mindre arbete på Södertörns högskola, en B-uppsats i journalistik, har en grupp studenter jämfört de två stora gratistidningarna i Stockholm (Metro Stockholm och Stockholm City) med utgångspunkt i begreppet medieskugga. Studenterna, Josefin Sköld, Ulrika Sjöblom och Helena Nordh, konstaterade att Stockholm City hade en jämn rapportering från olika områden i Stockholms län. Nyheterna var av blandad karaktär. Från Stockholms innerstad levererade den enbart positiva nyheter. Metro Stockholm hade däremot inte någon nyhet från innerstaden. Studenterna talade när det gällde Metro till och med om ”omvänd medieskugga”. Under</p>
<p>den tid studenterna analyserade gratistidningarnas innehåll var Metros notiser om innerstaden enbart negativa.</p>
<p>De lokala gratistidningarna fyller uppenbart en ortstidningsroll i förorterna. De har hittills hållit sig till ett nummer per vecka. Förmodligen stimulerar inte annonsmarknaden till en högre periodicitet. Om man jämför slutsatserna i skriften från år 2002 med dem i Nygrens avhandling har bilden förbättrats av gratistidningarna i förorterna, innehållsmässigt och i konsumtionshänseende. Medieskuggan har blivit mindre.</p>
<p>6 Presstödets inverkan på utvecklingen</p>
<p>Presstödet har nu funnits i 30 35 år. Vid en bedömning av dess effekter måste man ha klart för sig dels hur presstödet utvecklats nivå- och fördelningsmässigt, dels hur konjunkturerna växlat. Det senare belystes med figur 2 (s. 17). Det är också nödvändigt att sträcka ut tidsperspektivet från 1989 till 1971.</p>
<p>Vid bedömningar över så långa perioder som 30 år bör man vara medveten om att skiften av nyckelpersonal ägt rum på flera av de berörda tidningarna. Bara undantagsvis sitter den företagsledning som hade ansvaret i början av 1970-talet kvar. Detta kan ha haft konsekvenser för företagskulturen, på synen på statligt presstöd, på frågan om samarbete med andra tidningar och så vidare.</p>
<p>6.1 1960- och  1970-talens systemuppbyggnad</p>
<p>Början på den svenska presstödshistorien brukar dateras till den 5 november 1963 då A-pressens ledning rapporterade till den socialdemokratiska partiledningen, att A-pressen beslutat lägga ned Ny Tid i Göteborg och att LO tänkte minska sitt ekonomiska engagemang i arbetarrörelsens tidningsutgivning. LO ansåg att staten borde ta sitt ansvar och krävde att regeringen tillsatte en pressutredning. Två veckor senare var direktiven till Sveriges första pressutredning klara.</p>
<p>De krävdes två pressutredningar innan det var möjligt att finna kompromisser om allt som behövdes för en statlig insats, från tidningsdefinition till form för stödets finansiering. Ändå var det ingen pressutredning som lade fram det slutgiltiga förslaget.</p>
<p>I november 1970 tog LO initiativ till ett nytt krismöte med regeringen om A-pressens ekonomiska läge. Beräkningar som LO tagit fram visade att s-tidningarna under de följande fem åren skulle behöva ett tillskott på 110 miljoner. LO upprepade sitt krav att staten skulle ta sitt ansvar.</p>
<p>Den socialdemokratiska regeringen – nu med egen majoritet i riksdagen – tog genom en snabbutredning i kanslihuset fram ett förslag om ett statligt produktionsbidrag till abonnerade dagstidningar som på sin utgivningsort hade en upplagemässigt större konkurrent. Bidraget skulle finansieras med en skatt på annonser, sedermera utbyggd till en allmän reklamskatt. Riksdagen fick igenom ett krav på en ny pressutredning post festum.</p>
<p>År 1971 utbetalades 36 miljoner kr i produktionsbidrag och året efter tillsattes den av riksdagen begärda, tredje pressutredningen. Beloppet 36 miljoner kr ger intryck av att vara noga beräknat men det motsvarade helt enkelt i fasta priser ett belopp på 25 miljoner kr som den första pressutredningen föreslagit som presstödsnivå år 1965. Nivån hade hunnit att bli inarbetad.</p>
<p>Andratidningarna som skulle kunna få produktionsbidrag delades upp i tidningar med 1 nr/v (endagstidningar) och tidningar med 2 7 nr/v och den senare gruppen i storstads- och landsortstidningar. Senare blev det också två grupper av endagstidningar genom att riksspridda endagstidningar blev en grupp för sig.</p>
<p>Under de trettio år som gått sedan produktionsbidraget infördes har sammanlagt elva miljarder betalats ut till dagspressens andratidningar. Under tjugo av dessa trettio år produktionsbidragsnivån höjts.</p>
<p>De återkommande höjningarna av produktionsbidraget visar, dels att staten med införandet av det selektiva produktionsbidraget för överskådlig tid band sig för att bevara den rådande presstrukturen, dels att staten i förhållande till de krav som kom från andratidningshåll befunnit sig i ett underläge. Som regel har nivåerna i produktionsbidraget nämligen inte diskuterats i pressutredningarna utan fastställts separat i politiska uppgörelser. Finansieringen av produktionsbidraget med en reklamskatt har underlättat höjningar eftersom stödet praktiskt taget alltid varit överfinansierat, i den mån man nu anser att presstöd och reklamskatt hänger ihop.</p>
<p>I tabell 6 redovisas de maximala nivåerna för endagstidningar och flerdagarstidningar i landsort respektive storstad. Två kolumner har lagts till. Den ena återger ett konsumentprisindex, med 1971 som</p>
<p>bas, som ett mått på prisutvecklingen och den andra de årliga förändringarna i BNP som ett mått på annonskonjunkturen.</p>
<p>Under 1971 försämrades den ekonomiska konjunkturen, och därmed annonskonjunkturen, dramatiskt. BNP-tillväxten gjorde en djupdykning från 6,5 procent 1970 till mindre än en procent 1971. A-pressen och Svenska Dagbladet uppvaktade regeringen och krävde en omedelbar höjning av produktionsbidraget. Resultatet blev att produktionsbidraget 1972 mer än fördubblades. Som framgår av tabell 1 steg det från en miljon till 2,5 miljoner för landsortstidningar och från 3,5 till åtta miljoner för storstadstidningar. Endagstidningarna fick inte genast del av tillväxten.</p>
<p>Under 1970-talet höjdes sedan nivåerna för produktionsbidraget för landsortstidningar och storstadstidningar vid tre respektive fyra tillfällen. I fasta priser innebar det nästan en fördubbling av stödet. Enligt BNP-tillväxten slutade 1970-talet med ett bra år. Höjningen till endagstidningarna och storstadspressen år 1979 måste därmed sägas ha kommit till på övertid.</p>
<p>Skiftet från socialdemokratisk till borgerlig regering år 1976 ser man inga spår av i produktionsbidraget. Det ledde emellertid till andra förändringar i statens stöd till dagspressen. Samdistributionsrabatten, som efter total anslutning till systemet var mer generell än selektiv till sin natur, fördubblades, annonsskatten halverades och ett särskilt stöd till morgontidningsflyg från Stockholm till övre Norrland infördes. Nu var det förstatidningarna som kom med krav till staten.</p>
<p>(1) Avser regionala och lokala endagstidningar.</p>
<p>(2) Andratidningar med högst 20 procent i täckningsgrad fick högst 7 245 000 kr.</p>
<p>(3) Övriga andratidningar krävde och fick högst 7 245 000 kr.</p>
<p>6.2 1980-talets skenande storstadspresstöd</p>
<p>Under 1980-talet fortsatte produktionsbidraget till storstadstidningarna att växa snabbare än inflationen. Det blev höjningar för dem tre år i rad, för övrigt enda gången under presstödshistorien. Stödet 1983 blev nästan fyra gånger större än om det följt inflationen.</p>
<p>Den direkta anledningen var att Stockholms-Tidningen startades på nytt. Etableringen började planeras i början av 1970-talet. Starten underlättades genom en höjning av produktionsbidraget, efter starten stöttades tidningen genom ytterligare en höjning och en tredje höjning gjordes för att förhindra nedläggning. Det blev en dyr affär för staten att lösa Stockholms-Tidningens problem med hjälp av hela presstödssystemet. Att ordna 17 miljoner extra till tidningen, som sammanlagt erhöll 106 miljoner i produktionsbidrag, kostade 55 miljoner extra till de andra storstadstidningarna. Stödnivån för de senare justerades inte ned efter Stockholms-Tidningens nedläggning. Storstadspressen har därmed sedan början av 1980- talet varit överkompenserad i förhållande till landsortspressen. Räknat i dagens stödnivåer rör det sig om minst 10 miljoner per storstadstidning.</p>
<p>Höjningarna 1985, 1986 och 1988 för landsortstidningar och storstadstidningar mitt under en intensiv högkonjunktur har nog bara en förklaring. Under dessa år inbringade reklamskatten mer än dubbelt så mycket som presstödet kostade.</p>
<p>6.3 1990-talets budgetsanering</p>
<p>Under lågkonjunkturåren i början av 1990-talet – med den sämsta BNP-tillväxten sedan 1930-talet gjordes inga höjningar. För första gången i presshistorien blev det tre år i rad med oförändrade nivåer. Sviten avslutades med en sänkning av nivåerna, också det för första gången. Sänkningen 1994 sammanföll med en ökande BNP- tillväxt. Omorienteringen introducerades och behölls under de borgerliga regeringsåren 1991 1994.</p>
<p>En sanering av statsfinanserna under senare delen av 1990-talet krävde dock nya sänkningar, för första gången av en socialdemokratisk regering. Det kom dock en återställare 1997 samtidigt som konjunkturen vände uppåt och en fortsatt positiv ekonomisk utveckling var i sikte.</p>
<p>Efter Arbetets nedläggning 2000 friställdes tidningens stöd, 85 miljoner kronor, men det fick behållas inom stödsystemet. Femton miljoner vardera gick till distributionsstöd (lördagsutdelningen) och utvecklingsbidrag (elektroniska tidningar) och resten till höjda driftsstöd. Följden blev bland annat att Skånska Dagbladet, vars upplaga ökade efter Arbetets nedläggning, 2002 erhöll 65,4 miljoner i driftsstöd.</p>
<p>6.4 Stimulans för branschen</p>
<p>Det statliga stödet till andratidningarna infördes i en upplagemässig nedgångssituation för dagspressen (1971: 373 exemplar per 1 000 inv) och blev uppenbart en stimulans för branschen. Upplagan vände genast uppåt. Genom driftsstödet intensifierades konkurrensen mellan andratidningarna och förstatidningarna. Viktigt i detta sammanhang var att många andratidningar genom förmånliga lån från pressens lånefond kunde förnya produktionsapparaten. I samband därmed bytte andratidningarna vanligen från helformat till halvformat, vilket som regel åtföljdes av en redaktionell förnyelse. Förstatidningarna svarade på utspelen men nästan alla drog sig i det längsta för att byta till mindre format.</p>
<p>Det kan synas, utifrån det som här rapporterats om förändringar i antalet flerdagarstidningar, som om presstödet för en tid gjorde det lättare att starta nya tidningar men en närmare granskning av materialet visar att så inte var fallet. Bara två av de flerdagarstidningar som kommit till efter 1974 har överlevt. Den ena av de överlevande är presstödsberättigade Lysekilsposten, som blev flerdagarstidning 1976 och den andra Dagens Industri, som blev flerdagarstidning 1983. Under samma period startades sex flerdagarstidningar, som trots att de erhöll presstöd misslyckades: finskspråkiga Finn Sanomat (1978 1982), Stockholms-Tidningen II</p>
<p>(1981 1984), Tempus (1983 1986 och därefter åter endagstidning),</p>
<p>Göteborgs Handels- och Sjöfarts-Tidning II (1984 1985), Dagens Politik (1995 1997) och den mest långlivade Finanstidningen (1989 2001).</p>
<p>Åtta flerdagarstidningar – nio med GHT I som erhöll produktionsbidrag när detta infördes 1971 har lagts ned eller upphört som flerdagarstidningar, trots återkommande nivåhöjningar av presstödet. Det gäller följande tidningar med angivande av deras nedläggningsår:</p>
<p>Merparten av de tidningar som kommit till sedan mitten av 1970- talet har skapats genom editionering, som regel med uttalat syfte att komma åt högre presstöd. I sex av dessa nio fall har editioneringen misslyckats.</p>
<p>6.5 Återhållen priskonkurrens</p>
<p>Generellt sett föredrar andratidningar prishöjningar på abonnemang framför prishöjningar på annonser. Deras läsare är som regel mera trogna än deras annonsörer. Första- och andratidningar följs normalt åt i prishöjningarna. Presstödet kan inte sägas ha dämpat andratidningarnas intresse för abonnemangsprishöjningar. Samtidigt kan andratidningar normalt inte ta ut högre abonnemangspriser än förstatidningar. De senare är prisledare.</p>
<p>Andratidningarna har som regel följt med i prisutvecklingen. Det gäller även efter det att beräkningsgrunden för driftsstöd 1990 ändrades från pappersförbrukning till upplaga, vilket kunde fresta andratidningar till att ligga under sina konkurrenter i abonnemangspris.</p>
<p>När det gäller annonspriser är andratidningar generellt sett intresserade av priskonkurrens, eftersom deras underläge främst uttrycker sig i färre annonser än förstatidningarna.</p>
<p>Bedömningar av presstödets inverkan på annonsprisutvecklingen påverkas av teoretisk utgångspunkt. Om man, som är vanligt bland förstatidningar, utgår ifrån att andratidningar ska ta samma pris per millimeter som förstatidningar, får man ett resultat: andratidningarnas priser är för låga. Om man, med ett annonsörsperspektiv, anser att andratidningar ska hålla priser som relativt sett svarar mot</p>
<p>deras upplaga och hushållstäckning, får man ett annat resultat: andratidningarnas priser är för höga. Det som talar för att andratidningarnas priser är för höga snarare än för låga är att deras andel av annonsmarknaden motsvarar ungefär deras andel av upplagemarknaden. I det perspektivet kan man inte påstå att andratidningarna generellt sett missgynnas på annonsmarknaden.</p>
<p>I den mån regelverket i eller tillämpningen av presstödsförordningen berört prisfrågor har syftet varit att främja återhållsamhet i priskonkurrensen på upplage- och annonsmarknaderna.</p>
<p>6.6 Kostnadsdrivande på andratidningarna</p>
<p>Det ligger i det selektiva presstödets natur att det tidningsekonomiskt sett är kostnadsdrivande. Stödet förhindrar stordrift på områden där det skulle vara möjligt utan att den redaktionella konkurrens som presstödet värnar om skulle försvagas. Frågan är om det är kostnadsdrivande därutöver, och om det i så fall främst gäller andratidningarnas kostnader eller hela branschens.</p>
<p>Presstödet medverkar till att hålla antalet anställda inom dagspressen på en hög nivå men just detta har aldrig varit ett argument i den allmänna presstödsdebatten i Sverige. I Norge däremot har antalet arbetstillfällen blivit ett argument – främst från fackligt håll</p>
<p>– för bibehållande av ett selektivt presstöd</p>
<p>Analyser av kostnadsutvecklingen kopplade till presstödet försvåras av att dagstidningarna i gemen – förstatidningarna är inga undantag - har en stor benägenhet att släppa iväg sina kostnader i högkonjunkturer. Företagsledningar har svårt i goda tider att stå emot krav från organisationen.</p>
<p>Även om man tar hänsyn till detta, finns det psykologiska dimensioner som man inte får se bort ifrån. Jag ska ta ett exempel. Det är lätt att förstå att man på Sydsvenskan, under några problemår i slutet av 1970-talet, tyckte att det var extra motigt, när man såg att närmaste konkurrenten Arbetet erhöll ett växande produktionsbidrag från staten, därtill extra stöd från ägaren LO och att tidningen därigenom inte behövde sänka sin kostnadsnivå. Den viktigaste orsaken till Sydsvenskans ekonomiska problem liksom många andra förstatidningars var inte presstödet till andratidningarna utan den allmänna kostnadsutvecklingen och den försvagade annonskonjunkturen under 1970-talet. Med hjälp av ett tillfälligt produktionsbidrag, helt i enlighet med presstödsförord-</p>
<p>ningen, tog sig Sydsvenskan ur sin ekonomiska kris. Det viktiga för tidningen var att dess förstatidningsposition aldrig var hotad.</p>
<p>6.7 Litet tillskott på branschnivå stort på företagsnivå</p>
<p>För andratidningarna utgör det selektiva presstödet ett betydande tillskott till intäkterna. Det har dessutom visat sig vara en stabilare intäktskälla än andra. På grund av att stödet är stort, jämfört med statligt stöd till andra branscher, har det lockat till spekulation, trots att det från början slogs fast att regelsystemet skulle utformas för att förhindra sådan. Spekulationer har straffat sig. Andratidningar som lyckats få extra tilldelning har som regel misslyckats och skadat sina tidningar, till och med påskyndat deras nedläggning.</p>
<p>I utredningsförslaget från 1965 om presstöd via partierna motsvarade bidraget cirka tre procent av dagspressens intäkter. Ungefär lika stort var relativt sett presstödet (produktionsbidrag och samdistributionsrabatt) när det infördes i början av 1970-talet. Med utgångspunkt i detta mått kan man konstatera att det totala presstödet (produktionsbidrag, etablerings-, utvecklings- och samverkansbidrag samt samdistributionsrabatt) i slutet av 1970-talet och början 1980-talet motsvarade cirka sex procent av dagspressens intäkter. I början av 1990-talet hade relationstalet sjunkit till 3,5 procent. Därefter har presstödet i förhållande till dagspressens intäkter fortsatt att minska till 2,3 procent 2004.</p>
<p>På tidningsnivå är motsvarande procenttal givetvis högre. Här finns hela skalan som följande exempel från 2003 visar (driftsstödet i relation till tidningsrörelsens intäkter):</p>
<p>Det slutliga utfallet för andratidningarna – resultatet efter finansnetto och statsbidrag har varierat. Det kan visas med Dala- Demokraten som exempel. För tidningen har stödet inneburit</p>
<p>att den under 20 av 28 redovisningar av dagspressens ekonomi (1976 2003) kunnat redovisa överskott.</p>
<p>6.8 Misslyckade editioner</p>
<p>Som nämnts har svenska dagstidningar sedan slutet av 1970-talet etablerat redaktionellt sett fullständiga editioner. I samtliga fall utom ett har editionen erhållit statligt stöd. Det rör sig om följande tidningar, editioner och perioder, varvid förstatidningar markerats med asterisk:</p>
<p>Editioneringsvågen började i Malmö. Arbetet gjorde Arbetet Väst till en presstödsberättigad edition 1977. Arbetet Västs konkurrent blev Göteborgs-Posten. Såväl Arbetet som Arbetet Väst/Ny Tid lades ned 2000.</p>
<p>Under 1980-talet kom ytterligare en editionering inom A- pressen. Den gjordes av Östra Småland i Kalmar och avsåg en uppdelning av tidningen i en sydupplaga, Östra Småland i Kalmar och en nordupplaga, Nyheterna i Oskarshamn, i båda fallen med Barometern som konkurrent. Östra Smålands editionering är den enda som blivit framgångsrik. Det anses bero på att det rör sig om en återgång till gamla förhållanden på väl avgränsade marknader, på att uppdelningen åtföljdes av rejäla satsningar på journalistik och marknadsföring och på att konkurrenten Barometern sprids på samma sätt i samma område (som Barometern med Oskarshamns- Tidningen).</p>
<p>I mitten av 1960-talet fusionerades de två socialdemokratiska tidningarna i Östergötland, Östergötlands Folkblad i Norrköping och Östgöten i Linköping. Precis som högerns försök att under 1950-talet skapa överregionala dagstidningar blev A-pressfusionen i Östergötland en helt misslyckad sammanslagning. Med hjälp av presstödet löstes fusionen upp 1981 och de gamla tidningarna kom tillbaka, Folkbladet i Norrköping och Östgöten i Linköping i konkurrens med Norrköpings Tidningar respektive Östgöta Correspondenten. Det blev ett nytt misslyckande. Östgöten lades ned 1996 och några år senare togs Folkbladet över av Norrköpings Tidningar.</p>
<p>Folket i Eskilstuna med spridning i större delen av Södermanland tilläts i mitten av 1960-talet bli en överregional tidning genom att ta över Västmanlands Folkblad i Västerås. Den sammanslagna tidningen utropades till en ”mellansvensk storstadstidning”. Även denna fusion misslyckades: läsarna i Västmanland var inte intresserade av nyheter från Södermanland och omvänt. Samarbetet avbröts 1970. Införandet av produktionsbidrag, byte av press, ändring till tabloidformat och redaktionella satsningar fick upplagan att växa. För att få resurser till en fortsatt expansion delades Folket 1982 i dels Folket Nord med Eskilstuna som utgivningsort och Eskilstuna-Kuriren som konkurrent, dels Folket Syd med Nyköping som utgivningsort och Södermanlands Nyheter som konkurrent. Det var inte alls i läsarnas smak. I början av 1989 återgick tidningarna starkt försvagade till den gamla ordningen och blev Folket i Eskilstuna – med spridning i stora delar av Södermanland. Missnöjet bland de kvarvarande läsarna växte. Upplageutvecklingen 1971-2004 för tidningen såg med femårsintervall ut på följande sätt (1 000 ex):</p>
<p>Trots de begränsade framgångarna under 1980-talet fortsatte den socialdemokratiska pressen att praktisera systemet med editionering under 1990-talet. Karlskoga-Kuriren som startades 1941 som en edition till Örebro-Kuriren gjordes 1992 till en presstöds-</p>
<p>berättigad dagstidning, Ö-K med Nerikes Allehanda som konkurrent och K-K med Karlskoga-Tidning som konkurrent. När Örebro-Kuriren 1996 gick i konkurs blev tidningen en presstödsberättigad edition till Karlskoga-Kuriren. Hösten 2002 förvärvade</p>
<p>Nerikes Allehanda båda editionerna.</p>
<p>Konkurrensen mellan Falu-Kuriren och Dala-Demokraten trappades upp i slutet av 1990-talet när Falu-Kuriren relanserade Borlänge Tidning som självständig, presstödsberättigad tidning. Dala-Demokraten svarade på utspelet genom att starta en likaledes presstödsberättigad edition, D-D Borlänge. Ingen av konkurrenterna vann något på detta. För Dala-Demokraten som hade mest att förlora blev upplageförlusterna betydande innan Dala-Demokraten åter blev en tidning. Tidningen fick sammanlagt under tre år ett ökat presstöd med 18,6 miljoner men upplagan föll med 1 500 exemplar samtidigt som huvudkonkurrenten Falu-Kurirens upplaga i stort sett förblev oförändrad.</p>
<p>Tre editioneringar, varav två blivit presstödsberättigade, har gjorts av förstatidningar. Nerikes Allehanda avstyckade 1980 från koncerntidningen Bergslagsposten i Lindesberg dess upplaga i Ludvika. Editionen kallades Bergslagsposten Dala och konkurrerade med Ludvika Tidning. Tidningen slogs 1993 samman med konkurrenten Ludvika Tidning. Ägarskapet delades mellan Nerikes Allehanda och Falu-Kuriren för att så småningom helt gå över på den senare.</p>
<p>Den andra förstatidningsoperationen kom i Bohuslän. Efter det att tredagarstidningen Lysekilsposten, presstödsberättigad fyradagarstidning från 1976, 1981 förvärvat presstödsberättigade endagstidningen Kungälvs-Posten slogs den senare 1981 samman med Lysekilspostens upplaga i Orust. Den nya tidningen kallades Stenungsunds-Posten, etablerades som fyradagarstidning och erhöll presstöd.</p>
<p>Den tredje förstatidningen som editionerade var Kristianstadsbladet som 1986 gjorde sin edition Mellersta Skåne till en självständig tidning. Syftet var inte att erhålla presstöd utan tycks ha varit att underlätta en avyttring av tidningen senare samma år. Tidningen köptes av Skånska Dagbladet som 1985 fått sitt produktionsbidrag höjt med 3,5 miljoner. Mellersta Skåne lades ned 1988.</p>
<p>6.9 Samarbete till slut</p>
<p>Den tredje pressutredningen arbetade intensivt med frågan om samarbete mellan konkurrerande dagstidningar. Flera förslag togs fram och de godkändes också av riksdagen. De ledde inte till något genombrott för samarbete. De misslyckade editioneringarna tycks ha betytt mer som pådrivande faktor i och med att andratidningarna försvagades.</p>
<p>Spåren av de misslyckade editioneringarna syns tydligt i sammanställningar av de kvarvarande andratidningarnas upplage- och täckningsgradsutveckling. I tabell 7 återges upplageutvecklingen och i tabell 8 förändringarna i hushållstäckning på utgivningsorten. Tidningar som editionerat markeras med asterisk. I tabell 7 används som jämförelseled utvecklingen för hela morgonpressen. Av den sista raden framgår att morgonpressens upplaga ökade med nio procent från 1971 till toppåret 1989 men också att dess upplaga 2004 ligger sju procent under 1971 års upplaga. Ett medianvärde för andelen överspridd upplaga anges också: 36 procent.</p>
<p>Editioneringstidningarna Örebro-Kuriren, Folkbladet Östgöten och Folket har förlorat hälften eller mer av den upplaga de hade 1971. När det gäller hushållstäckning på utgivningsorten (tabell 8) ser det något bättre ut för Folket men inte på något för framtiden avgörande sätt.</p>
<p>För nästan alla av dagens andratidningar gäller att de var mer framgångsrika under 1980-talet än senare. Med några undantag ökade de mer i upplaga från 1971 till 1989 än morgonpressen i stort. Det enda undantaget är Skånska Dagbladet som till 1989 tappade upplaga men som genom nedläggningen av Arbetet nu inte bara ökat sin upplaga utan även hushållstäckningen i Malmö. Dagbladet Nya Samhället i Sundsvall har hållit upplaga men förlorat täckningsgrad.</p>
<p>Svenska Dagbladet expanderade kraftigt med hjälp av stöd från såväl stat som näringsliv. Expansionen kulminerade i slutet av 1980-talet med drygt 225 000 exemplar, en ökning med cirka 45 procent, och en hushållstäckning i Stockholm på 22 procent, relativt sett en nästan lika stor förbättring. Det räckte inte för att skapa en långsiktigt uthållig position. År 2004 låg upplagan 13 procent över och täckningsgraden på samma nivå som 1971.</p>
<p>Med upplaga och hushållstäckning som mått har Sydöstran i Karlskrona och Länstidningen i Östersund lyckats bäst. Båda tappade emellertid greppet om sin framgång, vilket konkurrenterna</p>
<p>på respektive utgivningsort, Blekinge Läns Tidning och Östersunds- Posten, inte var sena att utnyttja.</p>
<p>Av kolumnen med tal för överspridningen framgår att andratidningarna nästan överlag har en större överspridning än medianvärdet för morgonpressen. Med hänvisning till analysen av Nya Wermlands-Tidningens upplageutveckling kan man slå fast att andratidningarna har en mer utsatt upplaga.</p>
<p>Under den andra våg av strukturförändring som började rulla i mitten av 1990-talet har som redan visats de flesta av de kvarvarande andratidningarna inlett samarbete med eller tagits över av förstatidningar. Folkbladet i Norrköping har som nämnts förvärvats av Norrköpings Tidningar och Örebro-Kuriren av Nerikes Allehanda. Norrköpings Tidningar har varit ingenjör för ett samgående mellan Gotlands Tidningar och Gotlands Allehanda osv.</p>
<p>Dagbladet Nya Samhället samarbetar med Sundsvalls Tidning.</p>
<p>Folket och Eskilstuna-Kuriren har fört ingående resonemang om samarbete men inte kommit överens. Samarbete mellan Arbetarbladet och Gefle Dagblad har etablerats.</p>
<p>Skånska Dagbladet, som också förvärvat Laholms Tidning, har haft samarbete med Sydsvenska Dagbladet, avseende såväl annonsförsäljning som söndagstidningsutgivning. Svenska Dagbladet ägs av norska Schibsted-koncernen och samarbetar med Aftonbladet. I tidningen Dagen finns också norska intressen.</p>
<p>Utvecklingen sedan mitten av 1990-talet här därmed inneburit att det är högst tre av de kvarvarande andratidningarna som veterligen inte varit inblandade in samtal om samarbete med en konkurrent på samma utgivningsort, nämligen Dala-Demokraten, Värmlands Folkblad och Östra Småland.</p>
<p>7 Sammanfattning</p>
<p>Till det mest överraskande i den svenska dagspressens utveckling sedan den förra pressutredningen hör de stabila medievanorna hos såväl läsare som annonsörer. Med stöd av forskningen vågar man till och med påstå att dagspressens ställning i stort sett är oförändrad sedan början av 1970-talet då presstödet infördes. Det gör att mycket av de grundläggande resonemang som då fördes om dagspressen fortfarande har aktualitet. De långsamma förändringar som sker i befolkningens åldersstruktur – snart är en fjärdedel av befolkningen 65 år eller mer – ger dagspressen en stark ställning även framöver. Talet om att dagspressens roll snart ska tas över av andra medier måste ha andra syften än att ge en korrekt beskrivning av läget. Typiskt nog kommer sådana prognoser från de stora aktörerna på marknaden. Men, varför lade inte Bonniers ned Expressen? Och, varför köpte Schibsted andratidningen Svenska Dagbladet?</p>
<p>Dagspressens upplaga sjunker vilket är ett större problem än branschen uppfattar det vara. För att bibehålla sin slagkraft på annonsmarknaden måste dagspressen fortsätta att vara ett massmedium. En anledning till att nedgången inte uppfattas som så bekymmersam är för det första, att det går långsamt nedåt, för det andra, att det är möjligt att hålla lönsamheten uppe.</p>
<p>En av de starkaste trenderna under den senaste 15-årsperioden är ett ökande samarbete mellan konkurrerande eller angränsande tidningsföretag. Konkurrensen har hållit upplagorna uppe och samarbetet är ett sätt att vidmakthålla nivån. Tidningar som läggs ned drar merparten av sina läsare med sig i fallet. Sverige har i detta sammanhang en unik ställning i världen. Inget annat land har så många orter med två konkurrerande, allmänt inriktade nyhetstidningar.</p>
<p>Det selektiva presstödet kan ses som en del av det som brukar kallas den svenska modellen. Det bygger på föreställningar om det starka samhället. Staten har inte bara rätt att korrigera utvecklingen utan har både resurser och kompetens att göra det. Det finns ett stort förtroende för staten som hjälpare i nöden men det finns också invändningar. En motföreställning är att staten måste hålla sig borta från pressen. Staten kan inte både garantera pressfrihet och ta ett ansvar för presstrukturen.</p>
<p>I presstödsdebatten fanns under 1970-talet förslag om att gå längre än det årliga produktionsbidrag till andratidningar som förblivit den tyngsta av statens insatser inom dagspressens område. Det fanns idéer om att etablera statliga tryckerier som ett sätt att öka samarbetet inom dagspressen. Det fanns också förslag om att låta produktionsbidraget omfatta lösnummerförsålda dagstidningar. Det var Aftonbladet som befann sig i ekonomisk knipa. Dessa och andra lika långtgående förslag avvisades av den tredje pressutredningen.</p>
<p>Med produktionsbidraget till andratidningar fick Sverige det mest omfattande och mest selektiva presstödet i världen. En mycket liten del av presstödet går till tidningar som inte befinner sig i ett konkurrensmässigt underläge. Stödet är därmed hårt knutet till enskilda tidningsföretag och deras konkurrensposition. Det innebär att det svenska regelsystemet innehåller färre begränsningsregler än till exempel det norska systemet. Förslag att vägra att ge stöd till andratidningar som ägs av vinstgivande företag har utretts men avvisats. Stödets motprestation är att ge ut den stödberättigade tidningen.</p>
<p>Regelsystemet för det selektiva presstödet har i huvudsak utvecklats av parlamentariskt sammansatta pressutredningar. Vissa saker var givna från början. Det gäller framförallt dagstidningsdefinition och gruppindelningar av tidningar. Andra frågor har som princip inte behandlats av utredningarna. Dit hör nivåerna i presstödet. Det senare har bidragit till kontinuerliga höjningar av produktionsbidraget, införande av nya stödformer såsom utvecklingsbidrag, vilket till och med kan ha skett på ett sådant sätt och i en sådan takt att det har försvårat andratidningarnas situation. Nivåhöjningar under 1980-talets högkonjunktur är ett exempel liksom möjligheten att göra editioner stödberättigade.</p>
<p>Den tredje pressutredningen i början av 1970-talet med uppgift att utvärdera presstödets effekter skulle också, med samdistributionsrabatten som förebild, föreslå åtgärder att stimulera samverkan på andra områden. Stimulansåtgärder sattes in men ledde ingenstans. Gemensamt för de föreslagna stimulansåtgärderna var att de var tidsbegränsade. Endast sådant samarbete som var utvecklingsbart skulle premieras.</p>
<p>Det nu pågående samarbetet som uppstått utan stimulansåtgärder har visat att andratidningar som definitionsmässigt har en liten utvecklingspotential hamnar i en mycket gynnsammare situation. En andratidning kan aldrig komma i nivå med en förstatidning</p>
<p>om inte förstatidningen tappar greppet om marknaden. Det var det som hände i Östersund. ´</p>
<p>Mekanismerna på tidningsmarknaden har inte blivit annorlunda sedan förra pressutredningen. Presskommittén 2004 står inför ett välkänt strukturproblem.</p>
