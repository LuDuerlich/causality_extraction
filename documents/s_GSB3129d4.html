<h1>Sammanfattning Nya elförsäljare på marknaden</h1>
<h2></h2>
<p>• Den s.k. schablonreformen gjorde det enklare för kunderna att byta leverantör. Reformen öppnade därmed för ökad konkurrens. Nya aktörer i form av oljebolag, utländska elbolag m.fl. började sälja el.</p>
<p>• Ett antal nya, ofta prismässigt aggressiva, aktörer växte fram i form av:</p>
<p>Kommunalt ägda elhandelsbolag som gått samman och bildat allianser.</p>
<p>Expansiva kommunalt ägda elhandelsbolag.</p>
<p>Oljebolag som säljer el</p>
<p>Andra etableringar</p>
<p>Utländska aktörer</p>
<p>• Ett stort antal allianser har uppstått efter avregleringen. I slutet av år 1999 fanns 16 allianser med ett femtiotal ägare. Allianserna hade totalt ca 800 000 kunder, motsvarande en marknadsandel på 15 procent. Idag finns fem allianser kvar med cirka 450 000 kunder, motsvarande en marknadsandel på 9 procent.</p>
<p>• Ett antal kommunala bolag började efter avregleringen att bearbeta kunder utanför det egna nätområdet, t.ex. Borås Energi, Elbolaget i Norden, Mälarenergi, Ringsjö Energi, Telge Energi och Öresundskraft. Idag återstår fyra bolag vilka samtliga bedriver en rikstäckande verksamhet. De fyra bolagen har tillsammans 670 000 kunder motsvarande en marknadsandel på 13 procent, en ökning med närmare 400 000 jämfört med 1996.</p>
<p>• Fem oljebolag etablerade sig på den svenska elmarknaden efter schablonreformen: Statoil, Shell, Preem, OKQ8 samt Norsk Hydro. Såväl Statoil som Shell har dragit sig ur elmarknaden. Statoil sålde år 2002 sin elhandelsverksamhet till Öresundskraft medan Shell sålde sin elhandelsverksamhet till Dalakraft. Bolagen anger inte antal kunder explicit.</p>
<p>• Vid sidan av bolag med anknytning till energiområdet etablerade sig Agrokraft och Kraftkommission i Sverige som elförsäljare. I dag finns varken Agrokraft eller Kraftkommission kvar som fristående aktörer. Agrokraft såldes år 2001 och ingår numera i Öresundskraft. Kraftkommission ska likvideras.</p>
<p>• Få utländska aktörer med inriktning mot enbart elhandel har etablerat sig i Sverige. Inledningsvis var det fråga om aktörer som inriktade sig på mot större förbrukare (Enron, TXU m.fl.). Av de utländska aktörerna återstår idag fem bolag som aktivt bedriver försäljning till slutkunder över hela Sverige. Bolagen anger inte antal kunder explicit.</p>
<h2>4 Produktion</h2>
<p>• Vilka aktörer har kommit in på elmarknaden samt i vilken omfattning är de fortfarande verksamma?</p>
<h2>Ökat utländskt ägandet av elproduktionskapaciteten</h2>
<p>Elproduktion</p>
<p>Vattenfall, Sydkraft och Fortum stod år 2002 för ca 85 procent av Sveriges elproduktion. Övrig produktionskapacitet var i huvudsak spridd på industrin och kommunala energiföretag.</p>
<p>Under perioden 1996 2003 bytte elproduktion motsvarande storleksordningen 25 TWh ägare eller ca 15 20 procent av landets totala produktion. Flertalet försäljningar har avsett vertikalt integrerade energiföretag. Köpare av dessa bolag har i de flesta fall varit Vattenfall, Sydkraft eller Fortum eller av bolag vilka förvärvats av någon av dessa. Som exempel på de senare kan nämnas Gullspång och Graninge vilka förvärvats av Fortum respektive Sydkraft. Det har även förekommit att medelstora och mindre kommunala energiföretag har förvärvat produktionskapacitet, exempelvis Skellefteå Kraft och Tekniska Verken i Linköping.</p>
<p>De utländska aktörernas inträde på den svenska marknaden, bl.a. E.ONs och Fortums förvärv av Sydkraft respektive Birka, har sin bakgrund i den tidiga avregleringen av den svenska elmarknaden och dessa aktörers expansionsstrategier.</p>
<p>Större elproducenter som försvunnit som självständiga bolag är Graninge, Birka, Gullspång, Skandinaviska Elverk och Stora Kraft.</p>
<p>Andel av Sveriges elproduktion (TWh) 1999-2003</p>
<p>Andel utländskt ägande i svensk elproduktion</p>
<p>Svenska ägare</p>
<p>Utländska ägare</p>
<h2>De ”tre sfärernas” dominans ökar</h2>
<p>Exempel på större transaktioner, som motsvarar ca 90 procent av såld produktionskapacitet, redovisas i illustrationen nedan.</p>
<p>Övriga försäljningar har till övervägande del avsett kommunala energiföretag. Ägarförändringar avseende verksamhet vilken huvudsakligen omfattade elproduktion har, bortsett från Storas försäljning av Stora Kraft till Fortum och Vattenfalls försäljning av andelar i Ringhals till Sydkraft i samband med Barsebäcks överenskommelsen, endast skett i begränsad omfattning.</p>
<p>Genom att utnyttja befintlig infrastruktur, exempelvis dammar i nedlagd småskalig vattenkraft, kan investeringarna begränsas. Detta leder till en högre lönsamhet och lägre risk för investerarna. Det finns ett relativt stort antal mindre vattenkraftverk som ej längre är i drift. Under slutet av 1950 talet fanns ca 4 000 småskaliga vattenkraftsstationer vilket skall jämföras mot de ca 1 100 som är i drift i dagsläget. Huvuddelen av de avvecklade anläggningarna har avvecklats på grund av bristande lönsamhet.</p>
<p>Den stora potentialen vad gäller utbyggnad av vattenkraft bedöms dock ligga i produktionsökande åtgärder i storskalig vattenkraft. Införandet av elcertifikatsystemet innebär att det i högre grad är lönsamt att genomföra denna typ av åtgärder.</p>
<p>Exempel på större transaktioner innefattande elproduktion under perioden 1996 -2004</p>
<p>Edf kontrollerar Graninge via ägarsamarbete</p>
<p>Sydkraft förvärvar Örebro Energi</p>
<p>Gullspång förvärvar</p>
<p>Skandinaviska</p>
<p>Elverk</p>
<p>Stora Kraft</p>
<p>Källa: ÖPwC analys.</p>
<p>Vindkraft</p>
<p>Svensk vindkraft domineras av privata intressenter, privat ägda bolag och samfälligheter/ekonomiska föreningar. Dessa grupper äger tillsammans knappt 70 procent av den vindkraft som byggts i Sverige, medan traditionella energiföretag står för ca 20 procent.</p>
<p>Historiskt svag lönsamhet och osäkerhet avseende långsiktigheten i stödsystemen har medfört att energiföretagen har haft en avvaktande inställning till investering i vindkraft. Beroende på osäkerheten i långsiktigheten i det nuvarande elcertifikatsystemet har de traditionella energibolagen under de senare åren minskat takten något vad det gäller investering i vindkraft.</p>
<p>De större vindkraftsinvesteringar som planeras i Sverige fram till 2010 uppgår till storleksordningen 4,5 5,0 TWh. Övervägande del av dessa avser havsbaserade vindkraftparker. Ca 75 procent av den planerade utbyggnaden är hänförlig till bolag vars verksamhet är helt inriktad på vindkraft. Återstående ca 25 procent är investeringar som planeras av energibolag. Utländska intressenter förekommer i några av de större projekt som planeras.</p>
<p>Ägare av svensk vindkraft - 2004</p>
<p>Källa: ÖPwC analys.</p>
<h2>Havsbaserad vindkraft väntas öka kraftigt</h2>
<p>De utländska intressenterna utgörs av traditionella energibolag, bolag med anknytning till tillverkare av turbiner och privata investerare. Bland utländska energibolag kan nämnas franska EDF vilka är huvudägare i Airicole som projekterar Utgrunden II i Kalmarsund. Vidare är norska Fred Olsen Renewebles delägare i Eurowind som har samtliga tillstånd klara för att bygga en vindkraftpark på Lillgrund i Öresund.</p>
<p>Inga av de större planerade projekten är idag påbörjade och osäkerheten får anses vara relativt hög i vilken utsträckning och omfattning de kommer att genomföras.</p>
<p>Elproduktionen från vindkraft varierar i hög utsträckning på grund av variationer i vindförhållandena. Detta innebär att kompletterande produktionskapacitet krävs för att kompensera för låg produktion från vindkraft. Målet är att el från vindkraft i Sverige skall uppgå till 10 TWh 2015 vilket motsvarar ca 7 procent av den totala elproduktionen. Reglerbarheten i den svenska vattenkraften bedöms vara tillräcklig för att kompensera för variationer i vindkraften även om målet på 10 TWh nås.</p>
<p>Elproduktionen från vindkraft och kraftvärme i fjärrvärmenät uppgick år 2002 till 6,6 TWh. Den totala elproduktion uppgick under samma period till 143 TWh vilket innebär att el från vindkraft och kraftvärme i fjärrvärmenät utgjorde ca 4,5 procent av den totala elproduktionen.</p>
<p>Större planerade vindkraftprojekt i Sverige</p>
<p>TWh 0,5</p>
<p>Den planerade utbyggnaden av vindkraft och kraftvärmebaserad elproduktion beräknas uppgå till ca 10 TWh till år 2010. Trots den kraftiga utbyggnaden jämfört med dagens nivå kommer denna produktion även framgent vara relativt begränsad i relation till den totala produktionen. Dessutom kommer en stor del av den planerade utbyggnaden att ägas av någon av de aktörer som redan i dagsläget är dominerande. Sammantaget innebär detta att vindkraft och fjärrvärmebaserad kraftvärme varken i nuläget eller framgent kommer att ha någon nämnvärd inverkan på konkurrenssituationen.</p>
<h2>Kommunala bolag dominerar kraftvärmeproduktion kraftig produktionsökning planeras</h2>
<p>Av den totala elproduktionen i Sverige år 2001 om 157,8 TWh hänfördes 9,5 TWh från kraftvärmebaserad elproduktion, varav 5,7 TWh var hänförlig kraftvärme i fjärrvärmenät och 3,8 TWh kraftvärme i industrin. Ca 35 procent av den el som producerades i kraftvärmeanläggningar i fjärrvärmenät producerades i anläggningar som ägdes av Vattenfall, Sydkraft eller Fortum. Resterande ca 65 procent ägs direkt eller indirekt av kommuner.</p>
<p>Vattenfalls, Sydkrafts och Fortums större anläggningar har förvärvats i samband med köp av vertikalt integrerade kommunala energiföretag.</p>
<p>Enligt Svensk Fjärrvärmes prognos kommer den fjärrvärmebaserade elproduktionen att öka med 5,2 TWh till år 2010. Härav är ca 80 procent hänförlig till helt ny produktionskapacitet och ca 20 procent till utbyggnad av befintlig kapacitet. Enligt Svensk Fjärrvärme är det ca 30 bolag som planerar att etablera ny kraftvärmeproduktion. De största planerade tillskotten är Sydkrafts kraftvärmeverk i Malmö samt Göteborg Energis kraftvärmeverk i Göteborg.</p>
<p>Kraftvärmebaserad elproduktion - GWh</p>
<p>Källa: Svensk Fjärrvärme.</p>
<p>De tre stora aktörerna beräknas stå för ca 52 procent av den utökade produktionskapaciteten. Resterande del kommer att byggas av kommuner eller kommunalt ägda bolag.</p>
<p>Merparten av de projekt som avser utbyggnad eller nybyggnad är ännu endast på planeringsstadiet. Elprisets utveckling, långsiktigheten och utformningen på elcertifikatsystemet samt framtida kraftvärmebeskattning är avgörande för i vilken omfattning som de planerade projekten kommer att genomföras.</p>
<h2>Biobränsle och naturgas väntas växa kraftigt</h2>
<p>Andelen elproduktion baserad på biobränsle och avfall i fjärrvärmenät beräknas öka från ca 30 procent år 2002 till ca 68 procent år 2010. Olja och kol beräknas utgöra ca 2 procent av den totala bränslemixen år 2010 jämfört med år 2002, då motsvarande andel var ca 63 procent. Båda Sydkrafts planerade kraftvärmeverk i Malmö samt Göteborg Energis planerade kraftvärmeverk i Göteborg är naturgasbaserade och utgör tillsammans ca 55 procent av den totala kapacitetsökningen i helt nya anläggningar.</p>
<p>Skattereglerna när det gäller kraftvärmebaserad produktion har ändrats vid upprepade tillfällen. Detta faktum i kombination med osäkerheten i utformningen av nuvarande kraftvärmebeskattning påverkar aktörernas vilja att investera i ny produktionskapacitet negativt.</p>
<p>Bränslemix -</p>
<p>Kraftvärmebaserad elproduktion i fjärrvärmenät</p>
<p>Källa: Svensk Fjärrvärme, Energimyndigheten-Elmarknaden 2003.</p>
<h2>Sammanfattning Produktion</h2>
<p>• De 3 stora sfärerna dominerade helt inom elproduktionen i Sverige år 2002. De har varit köpare i samtliga större transaktioner. Köpen har medfört att deras marknadsandel ökat från cirka 85 procent till cirka 88 procent .</p>
<p>• Främst E.ON:s och Fortums förvärv av bl.a. Birka respektive Sydkraft har medfört att det utländska ägandet av svensk elproduktion har ökat kraftigt och uppgick 2003 till ca 40 procent.</p>
<p>• De aktörer som försvunnit är främst kommunala energiföretag. Exempel är t.ex. Birka Energi och Örebro Energi.</p>
<p>• Ny elproduktionskapacitet har kommit till främst inom kraftvärmebaserad elproduktionen och vindkraft.</p>
<p>• Den kraftvärmebaserade elproduktionen domineras av kommunala energiföretag. Fram till år 2010 förväntas elproduktionen från kraftvärme fördubblas från 2002 års nivå på ca 6 TWh till ca 11 TWh år 2010. De kommunala ägarna kommer även att svara för huvuddelen av planerad utbyggnad. Naturgas och biobränsle är dominerande bränslen i utbyggnaden av kraftvärmeproduktionen.</p>
<p>• Fram till år 2010 förväntas elproduktionen från vindkraft flerdubblas från 2002 års nivå på ca 0,6 TWh till drygt 5 TWh år 2010. 75 procent av den planerade utbyggnaden kommer att ske av bolag vars verksamhet är helt inriktad på vindkraft.</p>
<p>• Ägarna till svensk vindkraft domineras av privata intressenter. På grund av svag lönsamhet och osäkerhet i utformningen av stödsystemet har de traditionella energibolagen haft en avvaktande inställning till vindkraft.</p>
<p>• Lönsamheten i såväl vindkraft som kraftvärme är i hög utsträckning beroende av intäkter från elcertifikat. Lagen om elcertifikat i sin nuvarande form gäller till år 2010. Detta medför att investering i vindkraft och kraftvärme är förknippat med stora osäkerheter avseende den framtida lönsamheten, vilket i sin tur medför att den framtida utbyggnaden av miljövänlig elproduktion påverkas negativt. Samtidigt medför detta att det finns stor osäkerhet i prognoserna för den framtida utbyggnaden.</p>
<h2>5 Strukturförändringar Företagens motiv till förvärv/försäljning</h2>
<p>• Vilka motiv för strukturförändringarna anger företagen samt finns det ytterligare syften och utvecklingstendenser?</p>
<p>• Vilka motiv finns det för inträde och utträde från marknaden?</p>
<h2>Säljarnas motiv</h2>
<p>Kommunerna svarar för stor del av försäljningarna</p>
<p>Huvuddelen av de företag som sålts har haft kommunala ägare. De vanligaste motiven som kommunerna anger för försäljningar är:</p>
<p>• ökad risk, hårdare konkurrens och osäkerhet som följd av avregleringen.</p>
<p>Den konkurrens som uppstod efter avregleringen, främst på elhandelssidan, innebar att kraven på affärsmässighet ökade väsentligt. Risken att verksamheten gick med förlust ökade. Många kommuner ansåg även att en affärsmässig verksamhet väsentligt avvek från normal kommunal verksamhet. Genom att el säljs i konkurrens ansågs det inte längre vara en kommunal uppgift att tillhandahålla el till invånarna i kommunen. Osäkerheten när det gäller prisutvecklingen på Nord Pool samt svårigheten att bygga upp en kompetent organisation har även angivits som skäl till försäljning. Nämnda faktorer resulterade i att osäkerhet uppstod om vilken lönsamhet som var möjlig att uppnå på sikt.</p>
<p>• långsiktigt bättre lönsamhet/avkastning i jämförelse med att behålla energiverksamheten i egen regi.</p>
<p>Många kommuner drog slutsatsen att om försäljningslikviden användes för att amortera skulder eller placerades i olika värdepapper skulle avkastningen bli bättre/säkrare än om energiverksamheterna behölls.</p>
<p>Ekonomin avgörande för kommunernas försäljning</p>
<p>ÖPwC har undersökt sambandet mellan kommunernas finansiella ställning och försäljning av kommunala energibolag. En viktig drivkraft bakom försäljningarna är kommunernas svaga finansiella ställning. Närmare 70 procent av kommunerna som avyttrade energiverksamheter uppvisade noll eller negativt resultat året före försäljningen. (Genomsnitt för samtliga kommuner år 2001 var 30 procent)</p>
<p>Ett annat mått på kommunens ekonomi är soliditet, dvs. redovisad andel eget kapital i förhållande till totalt kapital. Majoriteten av de kommuner som avyttrat energiverksamhet hade en soliditet året före avyttringen som var lägre än 30 procent, vilket kan jämföras med genomsnittet på 55 procent.</p>
<p>Däremot förefaller inte partifärg ha haft någon inverkan. Den politiska majoriteten i de kommuner som avyttrat energiverksamheten 1998 2002 visar sig vara jämt fördelad mellan socialistisk, borgerlig respektive oklar politisk majoritet. Det kan dock noteras att de kommuner som hade borgerlig eller oklar politisk majoritet var något överrepresenterade jämfört med genomsnittet i Sverige under perioden ifråga.</p>
<p>Kommun resultat före extra ordinära intäkter och kostnader året innan försäljningstidpunkt av energiverksamhet 1999 - 2002</p>
<p>Källa: ÖPwC analys.</p>
<p>Antal kommuner som sålt energiverksamhet med soliditet lägre respektive högre än 30% året innan försäljning (under perioden 1999 - 20001).</p>
<p>Källa: ÖPwC analys.</p>
<p>Politisk majoritet i kommuner vid utförsäljning av kommunala energibolag, 1998 - 2002</p>
<p>Fördelning enligt mandatfördelning i rikets alla kommuner 1998</p>
<p>Andelen för ett politiskt block beräknas utifrån antal transaktioner med respektive majoritet, relativt totalt antal undersökta transaktioner 1998 – 2002.</p>
<p>Poltisk inriktning är enligt uppgifter från Kommun aktuell: ”Socialistisk” avser majoritet för (s) och (v) ”Borgerlig” avser majoritet för (m), (kd), (fp) och (c) ”Annat” avser (mp) i vågmästarställning eller oklar majoritet</p>
<p>Källa: ÖPwC analys.</p>
<p>Större utförsäljningar från basindustrin mindre troliga</p>
<p>Kommunernas ansträngda finanser och negativa ekonomiska framtidsutsikter talar för att utförsäljning av kommunala energiföretag kommer att fortsätta. De tre stora bolagens agerande efter tidigare förvärv med höjningar av nättariffer och fjärrvärmepris kan dock motverka kommunernas vilja att avyttra energiverksamhet</p>
<p>Huvudsaklig anledning till att industrin och privata placerare har avyttrat sitt ägande i kraftbranschen, exempelvis försäljningarna av Skandinaviska Elverk och Stora Kraft, torde enligt vår bedömning vara ett behov att frigöra kapital för investeringar inom kärnområden. Bidragande även vid dessa försäljningar bör ha varit det attraktiva prisläget. Ett antal försäljningar har också syftat till att uppnå en rationellare struktur (Vattenfall/Skellefteå kraft och Vattenfall/Sydkraft) eller har berott på politiska beslut (Barsebäck).</p>
<p>Större utförsäljningar av produktionskapacitet från svensk basindustri verkar mindre troliga. Orsaken är främst den senaste tidens relativt höga elpriser samt möjligheten att erhålla elcertifikat. Osäkerhet om hur handel med och tilldelning av utsläppsrätter kommer att påverka elpris och produktionskostnader är även en starkt bidragande orsak till att industrin sannolikt väljer att fortsätta att äga elproduktion. Som exempel kan nämnas att Göran Lundin, Holmens föregående VD, i media utryckt oro för elprisets framtida utveckling och att Holmen genom att utnyttja egen produktionen kan undvika kostnadsökningar orsakade av stigande elpriser.</p>
<h2>Köparnas motiv</h2>
<p>Skalfördelar avgörande för köp av energibolag</p>
<p>Förvärven har till övervägande del avsett kommunala vertikalt integrerade energiföretag. Ägarförändringar avseende enbart elproduktion har, bortsett från Storas försäljning av Stora Kraft till Fortum och Sydkrafts förvärv av kärnkraft, endast skett i begränsad omfattning.</p>
<p>Köpare har i de flesta fall varit Vattenfall, Sydkraft eller Fortum. Drivkrafterna bakom de tre storas förvärv av vertikalt integrerade energibolag har enligt vår bedömning främst varit strävan efter skalfördelar och kostnadssynergier vad gäller elförsäljning och eldistribution.</p>
<p>De utländska aktörernas inträde på den svenska marknaden, bl.a. E.ON:s och Fortums förvärv av Sydkraft respektive Birka, har sin bakgrund i den tidiga avregleringen av den svenska elmarknaden och dessa aktörers expansionsstrategier. En drivande faktor har troligtvis även varit möjligheten att förvärva vattenkraft.</p>
<p>Sydkraft angav som ett av motiven för förvärvet av Graninge att det fanns synergier i vattenkraftproduktionen, då de båda bolagens kraftverk i stor utsträckning överlappade varandra geografiskt.</p>
<p>Övriga transaktioner som har omfattat vattenkraft har i de flesta fall motiverats av behov av renodling av verksamheten och/eller behov av att förbättra den finansiella ställningen. Av dessa kan nämnas Vattenfalls försäljning av vattenkraft i Motala ström till Tekniska Verken i Linköping och Fortums (dåvarande Birka Energi) försäljning av vattenkraft till Sydkraft och Graninge 2001. Birka uppgav som skäl till försäljningen att de ville minska på ägandet i vattenkraftstationer där de endast var passiva ägare. Vattenfall å sin sida uppgav att man ville frigöra kapital för andra investeringar.</p>
<h2>Vilka motiv finns det för in- och utträde från marknaden?</h2>
<p>Inträde/expansion via investeringar i ny verksamhet</p>
<p>Förutom förvärv av befintlig verksamhet har investeringar i ny verksamhet och nya marknader skett både i elhandel och elproduktion.</p>
<p>Elhandel</p>
<p>Inom elhandeln gäller detta t.ex. bensinbolagen Statoil, Preem, Shell och OKQ8 samt expansiva kommunala bolags försäljning till kunder utanför den egna kommunen.</p>
<p>Motiven för bensinbolagens inträde var främst deras bedömning att kunna utnyttja sina starka varumärken och etablerade kundrelationer för att snabbt nå stora volymer och därmed kostnadsfördelar.</p>
<p>De flesta av de expansiva kommunala bolagen har vuxit organiskt genom kampanjer riktade till kunder i andra nät. Motiven för deras expansion har främst varit att via en större kundbas uppnå en kritisk massa.</p>
<p>Statoils system var inte anpassat för elförsäljning. Det förhållandet att kunderna var fördelade över hela landet, och därmed återfanns i ett stort antal olika nätområden, gjorde kundhanteringen extra besvärlig. Hanteringskostnaderna blev höga, bland annat till följd av de svårigheter som uppstod i samband med leverantörsbyten. Statoil sålde därför 2002 elförsäljningsverksamheten till Öresundskraft.</p>
<p>Shell sålde sin elhandelsverksamhet till Dalakraft. Ett skäl till att Shell drog sig ur elmarknaden torde ha varit svag lönsamhet.</p>
<p>Flera av de expansiva kommunala bolagen har försvunnit från marknaden som självständiga bolag. De bolag som försvunnit har blivit uppköpta, i några fall efter att ha redovisat betydande förluster (Borås Energi, C4 Energi samt Nora Energi).</p>
<p>Elproduktion</p>
<p>Tillskott av ny elproduktionskapacitet har främst skett från kraftvärme och vindkraft.</p>
<p>Merparten av de kraftvärmeprojekt som avser utbyggnad eller nybyggnad är ännu endast på planeringsstadiet. Elprisets utveckling, långsiktigheten och utformningen på elcertifikatsystemet samt framtida kraftvärmebeskattning är dock avgörande för i vilken omfattning som de planerade projekten kommer att genomföras.</p>
<p>Ägarna till svensk vindkraft domineras av privata intressenter. Deras drivkrafter för att investera har i stor utsträckning haft inslag av ideell karaktär. De har haft en vilja att aktivt medverka till miljömässigt hållbar omställning av svensk elproduktion. Vad det gäller den framtida utbyggnaden så har graden av, såväl svenska som utländska, kommersiella intressen ökat. Det finns även ett politiskt tryck från staten på framförallt Vattenfall att medverka i en miljömässigt hållbar omställning av elproduktionen.</p>
<p>Det har förekommit viss ägarförändring även inom vindkraft. Den produktionskapacitet som har bytt ägare har dock varit mycket begränsad. Det faktum att den totala vindkraftsproduktionen i sig inte har någon nämnvärd påverkan på konkurrenssituationen innebär således att dessa ägarförändringar inte haft någon betydelse för konsumenterna.</p>
<h2>6 Strukturförändringarnas påverkan på konsumenten</h2>
<p>• Vilken effekt har utträdet haft på konsumenterna?</p>
<p>• Hur har strukturförändringarna påverkat konkurrensen sett från konsumenternas perspektiv? Har konsumenternas benägenhet att agera på marknaden påverkats av de aktuella strukturförändringarna?</p>
<h2>Konsumenternas valmöjligheter har ökat</h2>
<p>De aktörer som etablerade sig efter schablonreformen bidrog till att konkurrenstrycket ökade. Aktörerna var tvungna att slå sig in på elmarknaden med priset som främsta konkurrensmedel. Den höga produktionen av vattenkraft i det nordiska systemet åren 1998 2000 medförde låga inköpspriser på Nord Pool. För att de nya aktörerna skulle kunna konkurrera tvingades de emellertid till mycket små påslag på sina inköpspriser.</p>
<p>Många av de som tvingades slå sig in på elmarknaden med låga priser har numera försvunnit, de flesta genom uppköp.</p>
<p>Kundernas valmöjligheter ökade väsentligt efter schablonreformen. Från att tidigare bara ha haft ett möjligt leverantörsval, förutom det fåtal som hade elmätare som mätte förbrukning per timme, ökade antalet rikstäckande leverantörer till ett 50-tal   genom det tidigare beskrivna tillträdet till marknaden av bl.a. ett antal nya aktörer. Antalet valmöjligheter har nu (maj 2004) mer än halverats.</p>
<p>Antal rikstäckande leverantörer</p>
<p>Samtidigt kan ifrågasättas om de marginaler som de mest aggressiva aktörerna tog ut var tillräckliga för att åstadkomma en uthållig verksamhet. I det fall låga priser urholkat ekonomin och lett till att bolag lagts ner, kan detta dessutom ha drabbat kunderna. Så var fallet när Kraftkommission i december 2002 avstängdes från handel på Nord Pool och kunderna hänvisades till anvisningsleverantören. Effekten av detta blev att kunderna inte längre fick el till avtalade priser. Några av anvisningsleverantörerna tog ut priser motsvarande nivån i tillsvidareavtalen medan andra baserade priserna på gällande spotmarknadspris. I samtliga fall var det pris som togs ut högre, i flera fall mycket högre, än det pris som hade avtalats med Kraftkommission.</p>
<p>Kunderna drabbades även på ett annat sätt. När en leverantör avstängs och leveransen övergår till anvisningsleverantören ska avläsning av kundens förbrukningen fram till leverantörsbytet göras. Genom att Kraftkommission hade ett stort antal kunder fördelade på flera nätområden och leveransen avbröts strax innan julhelgen kom avläsningen i flera nätområden att försenas kraftigt. Oklarheter uppstod härigenom beträffande hur stor del av förbrukningen som Kraftkommission respektive anvisningsleverantören skulle svara för. Någon möjligheten för kunden att kontrollera förbrukningen fanns inte. Kraftkommission hade i slutet av februari 2003 endast lyckas slutavräkna 2/3 av kunderna.</p>
<h2>Skillnader i elpriser har minskat något</h2>
<p>Skillnaden mellan det högsta och det lägsta priset som de olika elförsäljarna tar ut för ett 1-årsavtal har minskat. Som framgår av diagrammet till höger var skillnaden 5 öre/kWh 2001 mot 3,4 öre/kWh maj 2004. Elpriset har samtidigt ökat från ett medelpris på ca 25 öre/kWh till ca 35 öre/kWh maj 2004. Undersökningen omfattar 22 bolag, varav 18 fortfarande är fristående. En anledning till att skillnaden minskat är att kunderna blivit mer aktiva, vilket har satt press på elförsäljningsbolagen.</p>
<p>Prisbildningen har även blivit mer transparent. De mest aggressiva aktörerna har tvingats ta ut högre bruttomarginaler och därmed högre priser för att få bättre täckning för bl.a. olika riskkostnader.</p>
<p>En undersökning som ÖPwC gjort omfattande 16 större bolag visar att bruttomarginalen på 1-årsavtal ökat från 2 öre/kWh 1999 till 6 öre/kWh 2002. Marginalen sjönk 2003, vilket ska ses mot bakgrund av pristurbulensen på Nord Pool, särskilt i början av året. Bruttomarginalen på tillsvidareavtalen har samtidigt legat stabilt på nivån 8 10 öre/kWh under perioden 1999–2002, för att öka till närmare 14 öre/kWh 2003. Ökningen 2003 ska ses mot bakgrund av de kraftiga prishöjningar som flertalet elhandelsbolag gjorde för att kompensera sig för de höga inköpspriserna på Nord Pool. öre/kWh</p>
<p>Elprisets spridning (mätt som avvikelse från medel)</p>
<p>Källa: Undersökning ÖPwC 2004.</p>
<h2>Förvärven har stärkt de stora kraftbolagens dominans något</h2>
<p>Den svenska elproduktionskapaciteten var redan före avregleringen av elmarknaden i mycket hög grad koncentrerad till de större aktörerna på energimarknaden. Utredningen ”Konkurrens på elmarknaden” (SOU 2002:7) bedömde emellertid att ingen aktör på den nordiska elmarknaden inklusive Nord Pool hade en dominerande ställning. När marknaden uppdelas i prisområden och en svensk råkraftmarknad uppstår har de tre stora aktörerna tillsammans en mycket stark ställning. Utredningen bedömde ändå att priset bestämdes av fundamentala faktorer.</p>
<p>De dominerande aktörerna har teoretiskt sett möjlighet att utöva marknadsmakt genom möjligheten att styra sin egen produktion. Denna möjlighet kan från tid till annan påverka elpriset på Nord Pool. Som exempel kan nämnas när man väljer att genomföra det årliga stoppet för översyn och bränslebyte inom kärnkraft. Normalt genomförs översyn på kärnkraften under sommarhalvåret då elförbrukningen och elpriset är lägre. Genom att istället ta kärnkraft ur drift för översyn under perioder med högre elförbrukning kan behov uppstå att ersätta denna produktion med annan dyrare produktion, vilket i förlängningen leder till ett ökat elpris under den aktuella perioden.</p>
<p>Andra exempel är möjligheten att styra produktionen genom att ladda kärnkraftreaktorerna i varierande grad och möjligheten att styra vattenkraftproduktionen under perioder med hög förbrukning. Enligt uppgift från Nord Pools marknadsövervakning har det, enligt Nord Pools uppfattning, inte förekommit att producenterna har utövat otillbörlig marknadsmakt genom att använda sig av ovan angivna möjligheter.</p>
<p>Den produktionskapacitet som sålts efter 2002 har i förhållande till den totala produktionskapaciteten varit relativt begränsad. Sammantaget har dock Vattenfalls, Sydkrafts och Fortums dominerande ställning förstärkts något. Den största aktören Vattenfall har dock under denna period inte förvärvat väsentliga produktionstillgångar.</p>
<p>Jämfört med år 2002 har således konsumenternas valmöjligheter marginellt försämrats främst genom Sydkrafts förvärv av Graninge. EU-kommissionens konkurrensmyndighet, som granskade förvärvet ur konkurrenssynpunkt fann dock inte anledning att ingripa.</p>
<p>Inom Nord Pool har misstankar uppstått om missbruk av marknadsmakt (se kap. 7).</p>
<h2>Villakunder mest benägna byta elleverantör</h2>
<p>En undersökning har genomförts av olika kundgruppers syn på några aspekter av elmarknadens funktion. Totalt genomfördes 300 telefonintervjuer i kundgrupperna villa, lägenhet och företag. Intervjuerna avsåg kunder i Gävleområdet. Inom området har skett stora strukturförändringar. Elhandelsbolaget Gestrikekraft ägt av Gävle Energi såldes till Vattenfall 1999. Sedermera har Gävle Energi återupptagit elförsäljningsverksamheten.</p>
<p>Byta elleverantör; Mest benägna att byta elleverantör har villakunderna varit.</p>
<p>Har bytt elleverantör sedan 1999</p>
<p>Av störst betydelse för att byta elleverantör av de fyra faktorer som studerades i undersökningen var priset. De tre andra faktorerna, försäljning av bolaget, service och lokal leverantör, hade avsevärt mindre betydelse.</p>
<p>Priset har delvis eller definitivt påverkat deras beslut om att byta elleverantör</p>
<p>De kunder som inte bytt elleverantör sedan 1999 fick frågan om kunden övervägt eller funderat på att byta under det senaste året. Runt en tredjedel av samtliga kundgrupper har övervägt eller funderat på att byta elleverantör under det senaste året.</p>
<p>Lätt eller svårt att byta elleverantör; De kunder som bytt leverantör upplever det som enkelt att byta leverantör.</p>
<h2>Majoritet tycker inte elmarknaden fungerar väl</h2>
<p>De kunder som inte bytt elleverantör sedan 1999 tror att det är väsentligt svårare att byta leverantör än de som gjort det.</p>
<p>Tror att det är enkelt eller mycket enkelt att byta</p>
<p>Elprisets utveckling; Samtliga kundgrupper är överens om att elpriset till övervägande del utvecklats i negativ riktning.</p>
<p>Anser att elpriset utvecklats i mycket negativ riktning eller i negativ riktning</p>
<p>Service; En majoritet av kunderna bedömde att deras elleverantörs service inte förändrats under de senaste åren.</p>
<p>Ser ingen förändring i servicebeteendet hos sin elleverantör under de senaste åren.</p>
<p>Noterbart många (28 %) företagskunder kan inte bedöma hur servicen utvecklats från sin elleverantör.</p>
<p>Information och marknadsföring; I samtliga kundgrupper anser 45 procent att marknadsföringen har ökat något eller ökat betydligt under de senaste åren.</p>
<p>Synen på elmarknaden; Endast 4 av 10 kunder tycker att elmarknaden är välfungerande. 6 av 10 kunder anser dessutom att marknaden håller på att tas över av ett antal stora bolag. 6 av 10 anser att konkurrensen på elmarknaden har ökat samt att valmöjligheterna på elmarknaden har ökat.</p>
<h2>Elmarknadens faktiska utveckling stämmer överens med konsumenternas uppfattning</h2>
<p>Den faktiska utvecklingen på elmarknaden överensstämmer relativt väl med konsumenternas uppfattning enligt telefonundersökningen, inom nedanstående områden:</p>
<p>• Jämfört med tiden före schablonreformen har antalet möjliga elleverantörer till en enskild konsument ökat väsentligt, även om antalet minskat sedan 2000 2001. Detta kan jämföras med att enligt telefonundersökningen anser 6 av 10 att konkurrensen på elmarknaden har ökat samt att valmöjligheterna på elmarknaden har ökat.</p>
<p>• De ”tre sfärernas” marknadsandel har ökat kraftigt bl.a. via förvärv. Detta kan jämföras med att enligt telefonundersökningen anser 6 av 10 kunder att marknaden håller på att tas över av ett antal stora bolag.</p>
<p>• Elpriset till konsument har ökat bl.a. till följd av torrår och höjda skatter. Detta kan jämföras med att enligt telefonundersökningen anser 7 till 8 kunder av 10 att priset utvecklats i negativ riktning.</p>
<p>Konsumenterna har en låg uppskattning av elmarknadens funktion. En förklaring till detta kan vara att elmarknaden fortfarande är en förhållandevis ung marknad och behöver mer tid för att utvecklas. En rimlig uppskattning baserad på vår erfarenhet i samband med marknadsbedömningar, är att för väl fungerande marknader uttrycker åtminstone 70 procent av kunderna positiv uppskattning av marknadens funktion. Detta kan dock variera från marknad till marknad.</p>
<p>Positiva bedömningar ges dock av andra aspekter av elmarknadsreformerna, t.ex. som nämnts ovan att konkurrens och valmöjligheter ökat. Enligt en attitydundersökning gjord på uppdrag av Svensk Energi i månadsskiftet februari/mars 2004 uppgav två tredjedelar av hushållskunderna att de var positiva till elmarknadsreformen. Förklaringarna till skillnaderna i resultat kan vara att frågorna formulerats olika och att vår undersökning utfördes i ett område med relativt sett större förändringar än genomsnittet och med ett annat urval av tillfrågade.</p>
<h2>Priset viktigast för val av elförsäljare</h2>
<p>Vår enkätundersökning visar, liksom andra undersökningar, att priset är den mest avgörande faktorn vid val av elleverantör. Intressant för den fortsatta strukturutvecklingen är att mellan en femtedel till en tredjedel av kunderna uppger att de värdesätter att elleverantören skall vara lokal. Detta indikerar att det kan finnas ett marknadsutrymme för lokala leverantörer.</p>
<p>Byte av elleverantör har varit vanligast bland villakunder, vilket är naturligt med hänsyn till att kostnaderna för deras elförbrukning är större än för lägenhetskunder och vinsten av att byta till en leverantör med lägre elpris är större. Tillfrågade företagskunder bytte elleverantör i ungefär samma utsträckning som lägenhetskunder. En möjlig förklaring är att elkostnaderna för berörda företag har varit förhållandevis låga.</p>
<p>En större andel av de som bytt elleverantör uppfattar, jämfört med de som inte bytt, det som enkelt att byta. Detta gäller särskilt villakunder. Elhandelsföretagen hanterar en betydande del av administrativa frågor som följer av ett byte för att förenkla för kunderna, vilket kan vara förklaringen till att en betydande majoritet av de som bytt uppfattar bytet som enkelt. Budskapet att det är lätt att byta elleverantör har dock inte helt gått fram till de som ej provat att byta.</p>
<p>Elleverantörernas service har inte förändrats enligt en klar majoritet av de tillfrågade kunderna. Få, under 10 procent, av villa- och lägenhetskunderna, uppfattade servicen som endera bättre eller sämre. Det vägde ungefär lika mellan de som tyckte att den var bättre som de som tyckte att den var sämre. Enligt Svensk Energis tidigare nämnda undersökning har antalet kunder som kontaktat kundtjänsten ökat markant med varierande betyg vad avser förmåga att förstå kundens problem respektive att lösa det.</p>
<h2>7 Hinder för elförsäljare</h2>
<p>• Vilka formella och informella hinder på kort och lång möter de potentiella aktörerna inom elhandel?</p>
<p>• Vilka hinder möter befintliga aktörer vid expansion av befintliga verksamheter eller etablering av nya?</p>
<p>• Hur ser möjligheterna ut för företag att etablera konkurrenskraftiga verksamheter inom dessa områden på kort och medellång sikt?</p>
<h2>Formella och informella hinder möter befintliga och nya aktörer</h2>
<p>Låg kundrörlighet; priset det enda konkurrensmedlet; kan ta tid att nå erforderlig volym; saknar kunder som köper el på tillsvidareavtal. *) Med nya aktörer avses även utländska aktörer. Vi har i vår analys inte funnit att de utländska aktörerna har andra hinder än de som omnämns i detta kapitel och i kapitel 3.</p>
<h2>Hinder på kort, medellång och lång sikt</h2>
<p>Vi har definierat kort sikt som 1 år, medellång som 5 år samt lång sikt som över 5 år.</p>
<p>Administration m.m. - krav på investering i system för att kunna hålla låga hanteringskostnader</p>
<p>Kraftanskaffning: - Dålig likviditet till följd av sjunkande volymer på Nord Pool - Högre avgifter till följd av lägre volymer - Ett antal risker förknippade med elförsäljning</p>
<p>Administration m.m. - Krav på investering i system för att kunna hålla låga hanteringskostnader</p>
<p>Marknad/försäljning - Kunder med tillsvidareavtal går över till avtal med fast eller rörligt pris med lägre marginaler - Kraftbolagen börjar priskonkurrera, vilket försvårar för aktörer utan egen produktion</p>
<p>Kraftanskaffning: - Dålig likviditet till följd av sjunkande volymer på Nord Pool - Högre avgifter till följd av lägre volymer - Ett antal risker förknippade med elförsäljning</p>
<p>Marknad/försäljning - Kunder med tillsvidareavtal går över till avtal med fast eller rörligt pris med lägre marginaler; - Kraftbolagen börjar priskonkurrera, vilket försvårar för aktörer utan egen produktion</p>
<h2>Låg likviditet på Nord Pool växande hot</h2>
<p>Nord Pool</p>
<p>De priser till vilka en elförsäljare kan köpa in kraft varierar beroende på tillgång och efterfrågan. Variationerna är ofta stora. Kalla vintrar med hög efterfrågan på el ger höga priser, medan priserna under sommaren kan vara nog så låga. Det nordiska systemet bygger till stor del på vattenkraft, vilket innebär att priserna skjuter i höjden under torrår då den bortfallande vattenkraften måste ersättas med dyrare kraftslag.</p>
<p>Flertalet större elförsäljare köper el på Nord Pools Spot-marknad (Elspot). För att få handla på Nord Pool krävs att elförsäljaren kan ställa säkerhet motsvarande levererad men ännu ej betald volym. Med stigande elpriser har kravet på säkerheter i kronor ökat. På Nord Pool kan även inköpen prissäkras (Eltermin).</p>
<p>Volymerna i terminshandeln på Nord Pool har ökat kraftigt de senaste åren, vilket inneburit god likviditet i handeln. Volymerna sjönk emellertid 2003. Flera stora internationella aktörer har dragit sig ur marknaden såsom Enron och TXU. (Enron stod för ca ¼ av handeln med finansiella elkontrakt). Kvar finns större producenter och medelstora elförsäljare utan egen produktion. Med sjunkande volymer har likviditeten försämrats, vilket kan påverka möjligheten till konkurrenskraftiga inköpspriser.</p>
<p>Fortsätter utvecklingen finns en betydande risk att de terminskurser som anges för 1 MW inte är representativa vid köp av större volymer. Detta kan komma att påtagligt försämra förutsättningarna för elförsäljare utan egen produktion.</p>
<p>Clearing (OTC) market</p>
<p>Financial market</p>
<p>Elspot market</p>
<p>Källa: Nord Pool.</p>
<p>Nord Pool har vidtagit vissa motåtgärder genom att bl.a. erbjuda mindre aktörer lägre fast avgift samtidigt som den rörliga avgiften höjts.</p>
<p>Möjligheterna för en enskild aktör att påverka prisbildningen på Nord Pool har varit föremål för diskussion. I utredningen ”Konkurrens på elmarknaden” (SOU 2002:7) konstaterades dock att man sett få tecken på att producenterna skulle ha manipulerat prisbildningen. I maj 2004 anmälde norska Kredittilsynet en aktör till Ökokrim för misstänkt prismanipulation. Ökokrim valde dock att lägga ner utredningen med motiveringen att myndigheten inte hade tillräckligt med resurser.</p>
<h2>Riskerna måste täckas in i marginalerna</h2>
<p>Volymrisker</p>
<p>Prisområdesrisker</p>
<p>En elförsäljare som sålt el på t.ex. 1-årskontrakt har som regel prissäkrat inköpen utifrån kundens beräknade förbrukning. Skulle det bli kallt kan förbrukningen komma att öka (volymrisk), vilket innebär att elförsäljaren måste köpa in merförbrukningen på spotmarknaden till de priser som då gäller (prisrisk). Dessa priser kan vara väsentligt högre än när kontraktet gjordes upp.</p>
<p>Utöver volymrisk och prisrisk finns andra typer av risker. En svensk elförsäljare köper in el på Nord Pool till ett så kallat systempris för hela börsområdet. Försäljningen sker dock i prisområde Sverige. Beroende på begränsningar i överföringskapacitet mellan de olika prisområdena kan priset i olika prisområden komma att avvika från systempriset (prisområdesrisk).</p>
<p>Svensk Energi har gjort en bedömningen av riskkostnaderna i elhandelsverksamheten och kommit fram till att en elförsäljare utöver inköpspriset måste göra ett påslag på mellan 1 till 6 öre för att täck in riskerna.</p>
<p>Vissa av de nya aktörerna har haft bruttomarginaler på omkring 2 öre/kWh. Det kan ifrågasättas om detta är en tillräcklig marginal för att uthålligt täcka alla omkostnader.</p>
<p>Riskkostnader i elhandelsverksamhet</p>
<p>Källa: Svensk Energi.</p>
<h2>Affärsmodellen har omprövats av många</h2>
<p>Brister i affärsmodellen</p>
<p>En elförsäljare köper in el på Nord Pool eller via bilaterala kontrakt för att sälja dem vidare till slutkunder. Affärsmodellen innebär att elförsäljaren lägger en marginal på inköpspriset för att täcka hanteringskostnader, risker samt ge avkastning.</p>
<p>Efter schablonreformen tillkom en rad aktörer. För att snabbt bygga upp en stor kundstock valde många att konkurrera med låga elpriser. Givet att marknadspriset på inköpt el är i stort sett lika för alla elförsäljare måste de nya aktörerna hålla mycket låga marginaler. Det innebar att dessa nya aktörer i vissa fall inte fick full täckning för risk- och hanteringskostnaderna. Många av aktörerna underskattade sannolikt riskkostnaderna. Dessa utfaller exempelvis om det blir kraftiga variationer i förbrukningen eller om det uppstår prisområdesskillnader i det nordiska systemet.</p>
<p>Åren 1998 2000 var det god tillgång på vattenkraft och milda vintrar, med åtföljande låga börspriser. Några större volymavvikelser eller prisområdesdifferenser drabbade inte elhandlarna.</p>
<p>Vintern 2001/2002 vände emellertid börspriserna upp. Under några kalla dagar i slutet av januari 2002 uppstod risk för kapacitetsbrist i det svenska systemet. Dygnspriset på Nord Pools spotmarknaden sköt i höjden, vilket drabbade många elförsäljare. Som följd härav fick flera av elförsäljarna anledning att ompröva affärsmodellen och öka marginalen. Att konkurrera med låga priser med låga marginaler som följd var inte längre lika självklart.</p>
<p>Spot price, Sweden 1996-2003</p>
<p>Källa: Nord Pool.</p>
<h2>Kundhanteringen ett problem</h2>
<p>Kundhantering</p>
<p>För att hantera kunderna tar det flesta elförsäljarna ut en fast avgift. Avgiften ska täcka kostnaderna för kundtjänst och debitering.</p>
<p>Många av de aktörer som tillkom efter schablonreformen räknade med att kunna utnyttja befintliga kundtjänst och debiteringssystem. Detta visade sig emellertid inte möjligt. Härtill kom nya krav på registrering och mätning av kunderna. Dåligt utvecklade rutiner med betydande manuella inslag medförde höga hanteringskostnader och orsakade irritation hos kunderna i samband med leverantörsbyten. Fakturorna blev i många fall omfattande och svåra att förstå. För såväl mindre som större aktörer krävs relativt avancerade IT-system för elhandelsverksamheten. För de mindre aktörerna innebär detta en relativt sett stor fast kostnad.</p>
<p>För att möta de ökade hanteringskostnaderna försökte många elförsäljare att öka sin kundstock. Det ökade antalet kunder medförde dock ytterligare problem särskilt om försäljningen var fördelad över många olika nätområden. Elförsäljare som i första hand sålt el till kunder i det ”egna” nätområdet har hittills varit de som haft de lägsta hanteringskostnaderna.</p>
<h2>Höga marginaler i tillsvidareavtalen</h2>
<p>Korssubventionering</p>
<p>Före avregleringen sålde eldistributörerna el till kunder i det egna nätet. Försäljningen skedde på tillsvidarebasis; kunden kunde inte vända sig till någon annan leverantör eftersom eldistributörerna hade monopol på försäljningen.</p>
<p>Avregleringen innebar att eldistributionen delades upp i elhandel och elnät. Elförsäljningen till kunder i egna nät fortsatte i allt väsentligt enligt samma principer som tidigare, dvs. på tillsvidarebasis. De som var aktiva och övervägde att byta leverantör erbjöds fastprisavtal på 1-, 2-, 3-år, alternativt avtal om rörligt pris. Fastprisavtal var den produkt som elförsäljarna konkurrerade med och konkurrensen medförde att bruttomarginalen i avtalen var lägre än i tillsvidareförsäljningen.</p>
<p>Marginalen i tillsvidareförsäljningen har allt sedan avregleringen varit relativt god. I takt med att börspriset på el stigit har dessutom tillsvidarepriset kunnat höjas. Marginalen i fastprisavtalen har varierat utifrån konkurrenssituationen. Särskilt efter schablonreformen, då många nya aktörer etablerade sig, pressades marginalerna tillbaka. De nya aktörerna hade inte några tillsvidarekunder utan sålde el på fastprisavtal.</p>
<p>Det finns skäl att anta att de goda marginalerna i tillsvidareförsäljningen gjort det möjligt för elförsäljare med stor andel tillsvidarekunder att hålla låga priser när det gäller fastprisavtalen.</p>
<p>Bruttomarginal, genomsnitt 16 företag, öre/kWh</p>
<p>Källa: Undersökning ÖPwC 2004.</p>
<h2>Antalet aktiva kunder ökar</h2>
<p>Låg kundrörlighet</p>
<p>Efter schablonreformen förväntades ett ökat antal kunder byta elleverantör. Elförsäljarna erbjöd produkter främst i form av fastprisavtal i 1-, 2- eller 3-år samt avtal om rörligt pris. Kundrörligheten förblev dock låg till en början. Trots relativt standardiserade produkter har kunderna haft svårigheter att jämföra de olika elförsäljarnas erbjudanden. Priserna har ibland redovisats med moms, ibland utan. Härtill har storleken på den fasta avgiften varierat vilket försvårat prisjämförelserna. Det förekommer även att leveransstarten eller löptiden varierat.</p>
<p>Rörligheten har sedermera ökat, likaså har allt fler omförhandlat sina avtal med den befintliga leverantören. Det är framförallt kunder med en förhållandevis stor förbrukning som varit aktiva. Enligt Svensk Energis undersökning i oktober 2003 hade 70 procent av hushållen med elvärme varit aktiva.</p>
<p>Den senaste TEMO undersökningen som Svensk Energi låtit göra visar att 49 procent av kunderna är aktiva, dvs. bytt leverantör eller omförhandlat avtal. Att kunderna i ökad utsträckningen har omförhandlat avtal ska ses mot bakgrund av den stora prisskillnad som rått mellan fastpris- och tillsvidareavtal under 2003.</p>
<p>Har bytt elleverantör eller omförhandlat pris</p>
<p>Källa: Svensk Energi.</p>
<p>Att allt fler kunder är aktiva och väljer fastprisavtal innebär att kunder med tillsvidareavtal minskar. Marginalen i tillsvidareavtalen har sedan avregleringen varit hög och gjort det möjligt att ”subventionera” fastprisavtalen. Denna möjlighet minskar, vilket förbättrar konkurrensläget för nya aktörer utan tillsvidarekunder.</p>
<h2>Sammanfattning Hinder för befintliga aktörer</h2>
<p>Befintliga elhandelsbolag ställs inför betydande hinder när det gäller att etablera konkurrenskraftig verksamhet på kort och lång sikt. Detta gäller framför allt:</p>
<p>• kraftanskaffning</p>
<p>• kundhantering</p>
<p>• försäljning</p>
<p>Många befintliga elförsäljare har inte tillgång till egen produktion utan köper in kraft på Nord Pool för försäljning till slutkunder. Volymerna på Nord Pool sjunker, vilket ger försämrad likviditet och därmed sämre möjlighet att köpa in kraft till konkurrenskraftiga priser. De sjunkande volymerna kan även på lång sikt leda till högre avgifter för aktörerna på Nord Pool. Detta försvårar möjligheterna att etablera konkurrenskraftig verksamhet på medellång till lång sikt.</p>
<p>Flera större aktörer har haft problem när det gäller kundhanteringen. Det gäller allt från att administrera leverantörsbyten till fakturering och betalning. För att klara detta krävs i regel investeringar i främst IT-system för att kunna etablera konkurrenskraftig verksamhet på kort till medellångsikt.</p>
<p>Den konkurrensfördel som befintliga elhandelsbolag har haft jämfört med nya aktörer i form av en kundstock med tillsvidareavtal kan minska i framtiden. Enligt en undersökning från Svensk Energi ökar antalet aktiva kunder som byter elleverantör eller omförhandlar avtal. Det torde innebära att kunder med tillsvidareavtal går över till fastprisavtal, där marginalen är väsentligt sämre. En följd härav är att lönsamheten i elförsäljningen skulle kunna minska på lång sikt.</p>
<p>För nya aktörer som vill etablera elhandelsrörelse är hindren större än för befintliga elhandelsbolag. Många av de nya aktörerna har haft svårt att etablera konkurrenskraftig verksamhet både på kort och lång sikt. Flera av de aktörer som gick in på marknaden efter schablonreformen är idag inte längre verksamma. De nya aktörerna möter utöver de befintliga aktörerna hinder även gällande:</p>
<p>• underskattade risker</p>
<p>• behov av kostsamma systemlösningar för kundhantering m.m.</p>
<p>• hittills låg kundrörlighet</p>
<p>Ett flertal av de nya aktörer som etablerat sig har historiskt underskattat riskerna i elhandeln. Marginalerna har varit för låga för att täcka olika risker. De höga priserna på Nord Pool 2001/2002 samt 2002/2003 ledde till högre riskkostnader och flera av aktörerna fick problem med lönsamheten. Enligt Svensk Energi krävs det idag minst ett påslag på mellan 1 till 6 öre för att täcka in riskerna och därmed etablera konkurrenskraftig verksamhet inom elförsäljning.</p>
<p>Vidare överskattade många nya aktörer möjligheten att använda befintliga IT-system. Idag krävs tillgång till omfattande och kostsamma systemlösningar. Renodlade elhandelsbolag saknar i regel möjlighet att fördela dessa kostnader på annan verksamhet vilket delvis försvårar möjligheten att etablera konkurrenskraftig på kort till medellångsikt verksamhet.</p>
<p>Ett annat hinder som möter nya aktörer som vill etablera konkurrenskraftig verksamhet är låg kundrörlighet. I de TEMO-mätningar som Svensk Energi gör har närmare hälften av alla kunder bytt leverantör eller omförhandlat avtalen. De som omförhandlat avtalen torde emellertid dominera. Nya aktörer har härtill inga kunder med tillsvidareavtal utan måste helt förlita sig till fastprisavtal, där marginalerna hittills varit betydligt lägre på grund av konkurrenstrycket.</p>
<p>Vi har i vår analys inte funnit att de utländska aktörerna har andra hinder än de hinder som gäller nya aktörer.</p>
<h2>8 Hinder för elproduktion</h2>
<p>• Vilka formella och informella hinder på kort och lång möter de potentiella aktörerna inom elproduktion?</p>
<p>• Vilka hinder möter befintliga aktörer vid expansion av befintliga verksamheter eller etablering av nya?</p>
<p>• Hur ser möjligheterna ut för företag att etablera konkurrenskraftiga verksamheter inom dessa områden på kort och medellång sikt?</p>
<p>• Vilka typer av elproduktion får tillstånd att etablera sig idag samt hur påverkar detta konkurrenssituationen?</p>
<h2>Tillståndsprocessen tidskrävande</h2>
<p>Tillstånd</p>
<p>För att etablera nya elproduktionsanläggningar krävs miljötillstånd. Enligt svensk lagstiftning krävs i de flesta fall dessutom tillstånd både enligt Plan och bygglagen (PBL) och Miljöbalken. Det nuvarande systemet med två tillståndsförfarande anses vara tungrott och ineffektivt ur ett kostnadsperspektiv för såväl berörda myndigheter som för de sökande. I syfte att förenkla och effektivisera det nuvarande systemet och därigenom underlätta för investeringar som är till gagn för såväl samhällsekonomi som miljöskydd har regeringen tillsatt två separata kommittéer , Miljöbalkskommittén och PBL-kommittén som ser över respektive lag. Dessa skall lämna sina slutbetänkanden 30 juni 2005 respektive 31 december 2004.</p>
<p>Kraftvärme</p>
<p>Enligt den undersökning som Svensk Fjärrvärme genomfört bland föreningens medlemmar så anses miljötillstånd inte vara ett hinder för etablering av ny kraftvärmeproduktion. Däremot anses tillståndsfrågan vara en faktor som påverkar investeringen negativt genom att tillståndsprocessen är tidskrävande och att projektets tekniska utformning och val av bränslen kan påverkas. Detta kan leda till att projektets lönsamhet försämras.</p>
<p>Det är inte ovanligt att det i samband med etablering av ny kraftvärme uppstår en relativt stark lokal opinion. Det är framförallt närboende till den planerade anläggningen som ifrågasätter valet av plats för etableringen. I synnerhet gäller detta när avsikten är att bygga en avfallsbaserad anläggning.</p>
<p>Vindkraft</p>
<p>Vindkraft är den energikälla som bedöms ha den största potentialen bland befintliga förnyelsebara produktionstekniker och det är även den teknik som stöter på flest hinder vid etablering av ny miljövänlig produktionskapacitet. Enligt Energimyndigheten är det svårt att få tillstånd om inte det aktuella området utpekats som lämpligt i kommunernas översiktsplaner. För att det skall utpekas som lämpligt för etablering krävs att området har utpekats att vara av riksintresse för vindkraft. Energimyndigheten ansvarar för att utse områden av riksintresse för produktion och distribution av energi. Aktuella områden utgörs av områden vilka bedöms ha särskilt gynnsamma vindförhållanden. Arbete pågår för närvarande med att utse områden av riksintresse. Detta arbete beräknas vara färdigt under 2004.</p>
<p>Vattenkraft</p>
<p>Flertalet av de större vattendragen i Sverige är helt skyddade från utbyggnad av vattenkraft enligt Miljöbalken. Möjligheterna till att bygga vattenkraft i större skala är därför mycket begränsad. Enligt nuvarande lagstiftning görs ingen skillnad på vattenkraft, oavsett storlek. All vattenverksamhet är tillståndspliktig enligt miljöbalken. Detta innebär att tillståndsprövningen även för mindre vattenkraftsanläggningar blir omfattande och resurskrävande. För att minska den administrativa processen och på så sätt underlätta även för mindre aktörer att bygga vattenkraft har Miljöbalkkommittén i ett delbetänkande föreslagit att tre tillståndsnivåer införs.</p>
<p>Enligt Energimyndigheten finns det även en stark opinion emot en utbyggnad av vattenkraft från framförallt miljö- och naturvårdsintressen samt från sportfiskare, vilket försvårar möjligheterna att få tillstånd.</p>
<h2>Skattepolitiken försvårar investeringarna</h2>
<p>Lönsamhet</p>
<p>Kraftvärme</p>
<p>De senaste åren har stigande priser på el, förhållandevis låga priser på biobränslen och införandet av elcertifikat starkt bidragit till att lönsamheten i kraftvärmebaserad elproduktion har ökat. En stor orsak till förbättrad lönsamhet är även förändringen av kraftvärmebeskattningen. I december 2003 beslutade regeringen, efter stark påtryckning från energibranschen, att el från kraftvärmeverk skall beskattas på samma sätt som el producerad i industrin. Detta beslut gynnade elproduktion vid kraftvärmeverk och ansågs öppna för en utbyggnad av kraftvärme. Under våren 2004 föreslog regeringen dock att kraftvärme i motsats till industriellt mottryck skulle fortsätta att betala koldioxidskatt för värmeproduktionen samt att kraftvärmeproduktion får en förhållandevis låg tilldelning av utsläppsrätter. Detta förslag försämrar lönsamheten och därmed även förutsättningar för en fortsatt utbyggnad.</p>
<h2>Längre giltighet för elcertifikat underlättar investeringar</h2>
<p>Vindkraft</p>
<p>Med dagens prisnivåer på el är vindkraft inte lönsam. Ökade priser på el som en effekt av införandet av handel med utsläppsrätter bedöms ej heller bli tillräckliga för att vindkraften skall bli lönsam. En förutsättning för en fortsatt utbyggnad av vindkraft är därför en långsiktig stödmodell. Nuvarande elcertifikatsystem gäller till och med 2010. Med nuvarande prisnivåer på elcertifikat tar det dock betydligt längre tid för att en vindkraftinvestering skall bli lönsam. Osäkerheten i långsiktigheten i det nuvarande systemet medför därför att mindre aktörer utan betydande eget kapital troligtvis kommer att få svårt att finansiera planerade investeringar och att de större aktörerna även framgent kommer att ha en avvaktande inställning till investering i vindkraft.</p>
<p>Vattenkraft</p>
<p>Investering i småskalig vattenkraft har inte ansetts vara lönsam. Orsaken till detta är främst att den producerade volymen el blir förhållandevis begränsad i relation till investeringens storlek. Dessutom är drift- och underhållskostnaderna blir förhållandevis höga.</p>
<p>Priset för elcertifikat har sedan införandet legat på ca 200 SEK/MWh och varierat mellan 90 325 SEK/MWh , vilket skall jämföras med 90 SEK/MWh som var den ersättning som utgick till småskalig vattenkraft i det föregående stödsystemet. Detta innebär således att elcertifikatsystemet medfört en betydande lönsamhetsförbättring för småskalig vattenkraft. Den förbättrade lönsamheten till trots är återbetalningstiden för investering i ny småskalig vattenkraft betydligt längre än giltighetstiden i det nuvarande stödsystemet. Detta innebär således att de som investerar i ny småskalig vattenkraft endast kan räkna med att erhålla intäkter från elcertifikat under de första åren av investeringens beräknade livslängd. Osäkerheten i utformningen av eventuella framtida stödsystem medför därför att investering i ny småskalig vattenkraft är förknippat med betydande risker. Vidare har priset på elcertifikat varit volatilt, vilket ger en osäker i prisbild.</p>
<h2>Sammanfattning Hinder för produktion</h2>
<p>• Riksdagens beslut om att avveckla kärnkraften och Miljöbalkens skydd av oreglerade älvar innebär i praktiken att utbyggnad av storskalig kraftproduktion (exklusive gasbaserad) i Sverige ej är möjlig.</p>
<p>• De viktigaste hindren för en fortsatt utbyggnad av miljövänlig elproduktion utgörs av betydande osäkerheter om framtida lönsamhet och möjligheten att erhålla erforderliga tillstånd för etablering av ny produktionskapacitet.</p>
<p>• Möjligheten att erhålla tillstånd för ny småskalig vattenkraft och landbaserad vindkraft anses vara mycket begränsade. Möjligheten för att få tillstånd för att ta avvecklade vattenkraftanläggningar i drift är dock bättre, även om det även här finns starkt motstånd från miljö- och naturvårdsintressen.</p>
<p>• Vad det gäller etablering av vindkraft så kommer möjligheterna att få tillstånd att öka om det aktuella områdets definierats som område av riksintresse för etablering av vindkraft.</p>
<p>• Trots i vissa fall starkt lokalt motstånd bedöms dock förutsättningarna för att etablera kraftvärme som goda.</p>
<p>• Lönsamheten i såväl småskalig vattenkraft, vindkraft som kraftvärme baserad elproduktionen är i hög grad beroende av statligt stöd. Osäkerheten i långsiktigheten i elcertifikatsystemet och den framtida prisnivån på elcertifikat medför att investering i miljövänlig elproduktion är förknippade med betydande risker.</p>
<p>Vad det gäller kraftvärmen är lönsamheten även i hög grad beroende av utformningen av den framtida energibeskattningen och den framtida tilldelningen av utsläppsrätter.</p>
<p>• Sammantaget medför svårigheten att erhålla tillstånd och stora osäkerheter om framtida lönsamhet att utbyggnaden av miljövänlig elproduktion påverkas negativt.</p>
<h2>9 Vertikalt integrerade bolag</h2>
<p>• Vilka fördelar respektive nackdelar finns det ur konkurrenssynpunkt med vertikalt integrerade företag på elmarknaden? (Inkl. företag som förutom el även har verksamhet som naturgas m.m.)</p>
<p>Många elhandelsbolag ingår i vertikalt integrerade koncerner, i vilka även bedrivs nätverksamhet och/eller produktion.</p>
<p>Elhandelsbolag ingående i vertikalt integrerade koncerner har haft – och har delvis fortfarande – vissa fördelar jämfört med fristående elhandelsbolag. Det gäller framförallt gentemot fristående elhandelsbolag som slagit sig in på marknaden och successivt byggt upp en kundstock. Fördelarna är inte lika stora när det gäller elhandelsbolag som förvärvat befintliga kundstockar med viss andel tillsvidarekunder (jfr Hydros köp av Blekinge Energi) eller de allianser som tillkommit efter avregleringen.</p>
<p>Elhandelsbolag ingående i integrerade koncerner med även nätverksamhet</p>
<p>Elhandelsbolag i en vertikalt integrerad koncern fick vid avregleringen tillgång till de kunder som fanns i nätbolaget. Dessa kunder hade till en början tillsvidareavtal. Många av kunderna har fortsatt att köpa el på tillsvidareavtal, dvs. inte varit aktiva på elmarknaden. Marginalen i tillsvidareavtalen har alltsedan avregleringen varit högre än vad som varit möjligt att ta ut i de konkurrensutsatta fastprisavtalen och avtalen om rörligt pris (se avsnittet 7 om bruttomarginal för tillsvidarekunder).</p>
<p>De goda marginalerna i tillsvidareavtalen kan ha gjort det möjligt för vertikalt integrerade bolag att erbjuda ”extra” låga priser när det gäller fastprisavtalen (korssubventionering).</p>
<p>Fristående elhandelsbolag som successivt byggt upp en egen kundstock saknar kunder med tillsvidaravtal. Dessa elhandelsbolag måste arbeta upp en ny, egen kundstock baserad på fastprisavtal och avtal om rörligt pris. För att snabbt nå volym erbjöd aktörerna låga priser som inte alltid täckte hanteringskostnader och risker.</p>
<p>En annan fördel som de vertikalt integrerade bolagen har är att tillsvidareavtalen kan prisändras med kort varsel (1 månad). För en elförsäljare innebär detta att det är lättare att hantera riskerna i verksamheten. Uppstår avvikelser mot kundernas beräknade förbrukning och volymavvikelsen måste köpas in i spotmarknaden till ofta höga priser, kan elhandelsbolaget kompensera sig genom att på en månads sikt höja priset gentemot tillsvidarekunderna.</p>
<p>I ett fastprisavtal går det inte att kompensera sig för volymavvikelser eller andra risker efter det att avtal tecknats och priset väl är bestämt.</p>
<h2>Samordningsmöjligheter för vertikalt integrerade bolag</h2>
<p>Elhandelsbolag ingående i integrerade koncerner med även nätverksamhet (forts.)</p>
<p>I vertikalt integrerade koncerner har som regel elhandelsbolaget varit den s.k. anvisningsleverantör som nätbolaget utsett att träda in i det fall leveranserna till kunder inom nätområdet inte fullföljts (jfr. fallet med Kraftkommision). Detta gäller även de som flyttat till ett nätbolags distributionsområde och inte anmält att elavtal tecknats. Någon konkurrensutsatt upphandling av anvisningsleverantör har inte behövt ske.</p>
<p>Vidare har vertikalt integrerade bolag fördelar i och med att kostnaderna för kundtjänst, debitering m.m. kan delas mellan elhandelsbolaget och nätbolaget. Detta gör att vissa fasta kostnader för t.ex. system kan slås ut på en större volym.</p>
<p>I stället för en el- och en nätfaktura räcker det för de integrerade bolagen med en faktura genom att nätbolagets fordran överlåtits på elhandelsbolaget (eller omvänt).</p>
<p>En fristående elförsäljare har inga direkta samordningsmöjligheter. Dessutom har det visat sig svårt för aktörer från andra branscher såsom olje- och bensinbolagen att nå samordningsmöjligheter mellan elförsäljningen och övrig verksamhet.</p>
<p>De vertikala bolagens samordningsfördelar när det gäller IT-system kan dock tänkas minska i framtiden, bl.a. genom outsourcing av olika moment i kundhanteringen.</p>
<h2>Vertikelt integrerade bolag med produktion har lättare att hantera risker</h2>
<p>Elhandelsbolag ingående i integrerade koncerner med även produktion</p>
<p>Fördelarna för de elhandelsbolag som ingår i vertikalt integrerade koncerner jämfört med fristående elhandelsbolag och allianser är inte lika påtagliga när det gäller produktionen.</p>
<p>För elhandelsbolag ingående i integrerade koncerner med även produktion föreligger dock möjlighet att inom koncernen hantera vissa typer av risker som t.ex. prisområdesrisk.</p>
<p>Merkostnader för elhandeln till följd av prisområdesskillnader motsvaras i princip av merintäkter för elproduktionen. Om priset i prisområde Sverige blir högre än systempriset ökar kostnaderna med mellanskillnaden eftersom elförsäljaren måste köpa in kraften i prisområde Sverige samtidigt som inköpet har prissäkrats till systempris. Ingår även produktion i koncernen säljs denna till samma pris som gäller för prisområde Sverige, vilket ger en merintäkt i förhållande till systempris och kompenserar för elhandelns merkostnader. Avtal om försäljning av egen produktion till fasta priser kan dock ledda till att potentiella fördelen inte alltid uppnås.</p>
<p>En fristående elförsäljare har möjlighet att täcka riskerna i den finansiella marknaden genom t.ex. prisområdesterminskontrakt, vilket dock innebär en kostnad.</p>
<p>Vertikalt integrerade koncerner med egen produktion behöver heller inte basera anskaffningskostnaden på Nord Pools priser. Jämtkraft med egen produktion har t.ex. periodvis haft mycket låga tillsvidarepriser i förhållande till andra elhandelsbolag.</p>
<p>Fristående elförsäljare måste i princip köpa kraften till på Nord Pool gällande priser (spot och termin).</p>
<h2>Synenergieffekter mellan elproduktion och elförsäljning</h2>
<p>Fördelar för vertikalt integrerade elproduktionsbolag</p>
<p>Fördelarna med vertikalt integrerade energibolag ur ett elproduktionsperspektiv kan till viss del sägas vara analoga med de som nämnts för elförsäljningsverksamhet. Aktörer med både elproduktion och elförsäljning har, jämfört med aktörer som endast har elproduktion eller elförsäljning, i de flesta fall större möjlighet att påverka den egna verksamhetens riskexponering. Exempelvis kan en aktör med både egen elproduktion och elförsäljningsverksamhet, genom att prissäkra nettot av försäljningsvolym och egen produktion, minska den totala riskexponeringen gentemot variationer i det nordiska elpriset. På detta sätt skapas en naturlig prissäkring av såväl producerad som försåld el. Värdet av denna möjlighet kan dock skilja sig åt betydligt mellan olika aktörer. Exempelvis påverkas värdet i hög grad av möjligheten att styra den egna elproduktionen.</p>
<p>En effekt av ovanstående är vidare att dessa aktörer får en minskad handelsvolym på Nord Pool, vilket i sin tur leder till att kravet på säkerhet mot Nord Pool minskar.</p>
<p>Handel med el på Nord Pool ställer höga krav på kompetens och system. De erforderliga systemen är kostsamma och det kan vara svårt för en mindre aktör att attrahera personal med rätt kompetens. De krav som finns med avseende på kompetens och system är i hög grad samma som för inköp av el till elförsäljning. Detta medför således att det kan finnas en kostnadsfördel för de aktörer som bedriver båda produktion, handel med el och elförsäljning.</p>
<p>Flera av de vertikalt integrerade energiföretagen bedriver såväl eldistribution, elproduktion och produktion och distribution av värme inom samma geografiska områden. Detta torde medföra att drift- och underhållspersonal i viss utsträckning kan hantera drift och underhåll för samtliga dessa verksamheter. En gemensam drift- och underhållsorganisation torde även innebära synergimöjligheter på administrativ nivå.</p>
<h2>Inga påtagliga nackdelar med vertikal integration</h2>
<p>Nackdelar med vertikalt integrerade bolag</p>
<p>Några egentliga nackdelar finns inte med de vertikalt integrerade koncernerna jämfört med fristående elhandelsbolag och allianser. Möjligen kan verksamhetsgrenars olika fokus medföra att elhandeln inte ges tillräcklig uppmärksamhet. För små integrerade koncerner kan det dessutom vara svårt att nå tillräcklig volym i elhandeln, vilket även inneburit att det varit svårt att anställa kompetent personal. Detta har medfört att ett antal vertikalt integrerade bolag har sålt elhandelsverksamheten eller ingått allianser med andra elhandelsbolag. Detta är dock främst en följd av för små volymer snarare än av integration.</p>
<p>Ur koncernperspektiv finns som tidigare nämnts fördelar med att ha både egen elproduktion och elförsäljning. Ur ett strikt produktionsperspektiv kan det dock finnas nackdelar med bolag som samtidigt bedriver elproduktion och elförsäljning. I de fall den egna produktionen används till att prissäkra den egna försäljningen kan detta leda till att intäkterna från elproduktionen inte maximeras.</p>
<p>På motsvarande sätt kan en aktör med både elproduktion och elförsäljning välja att ha en modell för prissättning av el i elförsäljningsverksamheten som inte är optimal för elproduktionsverksamheten. Ett exempel är om bolaget av konkurrensskäl eller för att stödja de egna kunderna, väljer att sälja el under marknadspris och därigenom subventionerar elförsäljningsverksamheten på bekostnad av elproduktionen.</p>
<h2>Hittills låg tillväxt och få aktörer på gasmarknaden</h2>
<p>Vertikalt integrerade bolag med gasverksamhet</p>
<p>Naturgas introducerades i Sverige i mitten av 1980-talet, och svarar idag för ca 1,5 procent av den totala energitillförseln. Naturgasens marknadsandel har i princip varit oförändrat låg sedan introduktionen i mitten av 1980-talet, och har även i dagsläget en marginell roll i svensk energiförsörjning. Eftersom den totala energitillförseln i Sverige ökat endast marginellt sedan mitten av 1980-talet, har naturgasen fått konkurrera med befintliga bränslen och infrastruktur. Vidare har naturgasen på grund av utformningen av kraftvärmebeskattningen inte kunnat ta marknadsandelar i elproduktion. Den kraftvärmebeskattning som infördes 1 januari 2004 anses dock av marknadens aktörer öka attraktiviteten för naturgasbaserad elproduktion.</p>
<p>Det svenska naturgasnätet är koncentrerat till södra och västra Sverige. Det svenska naturgasnätet är anslutet till det danska nätet i Dragör, där naturgas inmatas till Sverige.</p>
<p>Transmissionsnätet i västra Sverige ägs av Nova Naturgas AB. Transmissionsnätet som försörjer Sydkrafts gasdistribution samt inmatning till Småland ägs av Sydkraft. De båda ägarna är idag operatörer och ansvariga för drift av respektive ledningar. Övriga naturgasaktörer är distributörer, ofta i kombination med egen naturgasanvändning i exempelvis fjärrvärme: Göteborg Energi AB, Lunds Energi AB, Varberg Energi AB, Ängelholms Energi AB och Öresundskraft AB. Ytterligare en aktör är Fortum via sitt ägande i Svensk Naturgas AB och Nova Naturgas.</p>
<p>Källa: Svenska Gasföreningen, hemsida 2004-03-12.</p>
<h2>Gasföretagen delvis vertikalt integrerade</h2>
<p>Såväl EU-direktivet (Europaparlamentets och Rådets direktiv 2003/55/EG av den 26 juni 2003 om gemensamma regler för den inre marknaden för naturgas, och om upphävande av direktiv 98/30/EG) som förslagen i SOU 2003:113 får konsekvenser för aktörerna på naturgasmarknaden. Ett av förslagen i SOU 2003:113 är att överföring av gas juridiskt skall skiljas från handel med gas på motsvarande sätt som gäller för el. Detta har lett till att förändringar initierats, som i vissa fall redan lett till konkreta handlingar. Sedan en tid pågår en process, där de svenska naturgasaktörerna vidtager flera förberedande åtgärder inför avregleringen av gasmarknaden. Ett exempel på detta är Nova Naturgas försäljning av sina handels- och distributionsverksamheter till det danska energibolaget Dong.</p>
<p>Helt integrerade gasföretag som täcker hela kedjan från gasutvinning – transmission – distribution – försäljning saknas i Sverige. Däremot finns bolag som omfattar kedjan anskaffning – distribution – försäljning, men distributionsverksamheten kommer att ligga i ett separat bolag om utredningsförslagen genomförs. Vidare finns i Nova Naturgas och Sydkrafts ägarkrets bolag som täcker hela värdekedjan.</p>
<p>Nova Naturgas</p>
<p>Nova Naturgas</p>
<p>Sydkraft Gas</p>
<p>Sydkraft Gas</p>
<p>Källa: Hemsidor, publik information, ÖPwC analys.</p>
<p>Verksamhet hos ägare av naturgastransmissionsnät i slutet av 2003 före påbörjade strukturförändringar. Nova Naturgas ägde distributionsledningar i mycket begränsad omfattning. Regeringen har ännu inte utsett systemansvarig eller systembalansansvarig för svensk naturgasmarknad.</p>
<p>Aktörer som täcker hela värdekedjan kan påverka den egna verksamhetens riskexponering på motsvarande som beskrivits för elmarknaden.</p>
<p>Mellan anskaffning, distribution och försäljning finns operativa synergieffekter främst i hantering och organisation t.ex. vad avser gemensam personal, administrativa system och rutiner. Dessa torde i allt väsentligt kunna tas till vara även om verksamheterna delas upp i olika bolag som tillhör samma koncern, på motsvarande sätt som på elmarknaden.</p>
<p>För bolag som täcker hela värdekedjan, alltså även gasutvinning, finns ytterligare fördelar. Detta hänger samman med att en likvid marknad för gasanskaffning saknas på motsvarande sätt som Nord Pool kan förse elhandlare med el på elmarknaden.</p>
<p>En svensk aktör kan därför behöva anskaffa gas från t.ex. Dong för leveranser till sina kunder samtidigt som Dong kan konkurrera om samma kund.</p>
<p>Flera gasföretag i Europa bedriver även annan verksamhet som el, värme, vatten mm (horisontal integration). I Sverige är Sydkraft och tidigare nämnda gasdistributionsföretag huvudsakligen horisontellt integrerade.</p>
<p>Enligt våra undersökningar anser flera europeiska energiföretag att en sådan horisontell integration innebär fördelar:</p>
<p>• flera olika energikällor för el och värmeproduktion ökar försörjningstryggheten och minskar riskerna för t.ex. för negativa effekter av politiska beslut.</p>
<p>Politiska beslut vad avser energibeskattning påverkar konkurrenskraften för olika energikällor</p>
<p>Gasen väntas öka sin marknadsandel i Europa, främst på bekostnad av kol.</p>
<p>Gas kommer i ökad utsträckning att behöva importeras främst från Ryssland och Nordafrika till följd av minskad gasutvinning i Storbritannien och övriga Europa</p>
<p>• kunna förse kunderna med olika typer av energitjänster (s.k.  ”multi-utility offering”), vilket dock ökar kundernas beroende av en leverantör. Fördelarna bedöms uppstå genom:</p>
<p>Bättre försäljningsmöjligheter genom att befintliga affärsrelationer kan utnyttjas för att sälja fler produkter</p>
<p>Kostnadsbesparingar vad avser försäljning och marknadsföring, administration och fakturering samt att kostnader för att upprätthålla och utveckla varumärket kan fördelas på en större volym</p>
<p>Kunna ge kunderna bättre service, men även skapa större hinder för kunderna att byta leverantör</p>
<p>Erfarenhetsöverföring (best practice) mellan olika verksamhetsområden</p>
<p>Det kan noteras att det råder olika uppfattningar bland aktörer om fördelen med horisontell integration. Vissa förordar istället specialisering.</p>
<h2>10 Nordiskt och europeiskt perspektiv</h2>
<p>• Hur ser ovanstående frågor ut i ett nordiskt och i ett europeiskt perspektiv</p>
<p>Hur har den tilltagande internationalieringen av elmarknaden påverkat ägarförhållandena på den svenska elmarknaden?</p>
<p>Hur ser ägarbilden ut i företag som verkar på den svenska elmarknaden eller på de marknader som ligger nära den svenska/nordiska marknaden?</p>
<p>Vilka av dessa företag är verksamma på den svenska marknaden t.ex. Statkraft, Fortum, Sydkraft/Eon och Vattenfall m.fl.?</p>
<h2>Norden en fungerande elmarknad</h2>
<p>De fyra nordiska länderna utgör en gemensam marknad för handel med el. Förbrukningen uppgår till 380 TWh, vilket gör marknaden till en av de största i Europa. Norden har kommit längre än resten av EU i genomförande av direktiv, både vad avser avreglering och att införliva direktiven i nationell lag.</p>
<p>De nordiska länderna är sedan gammalt sammanbundna genom ett antal överföringsförbindelser. Ursprungligen var tanken att optimera produktionen utifrån skillnaderna i kraftslag mellan länderna, med ett norskt helt vattenkraftbaserat system som den ena ytterligheten, och ett danskt till övervägande delen kolbaserat system, som den andra. De olika förutsättningarna i produktionen har lett till skillnader i nordisk energipolitik. Gemensamt för energipolitiken är dock inriktningen mot framtida försörjningstrygghet och ökad användning av förnyelsebara energikällor. Elanvändningen i den nordiska marknaden antas öka enligt prognos av EURELECTRIC med 14 procent till år 2020.</p>
<p>Avregleringen innebar att det skapades en gemensam marknadsplats för handel med el. På Nord Pool möts ett stort antal kraftproducenter och större elköpare. Priset sätts utifrån utbud och efterfrågan och ger ett effektivt utnyttjande av tillgängliga resurser. Prisbildningen är transparent, vilket är en förutsättning för full konkurrens. Nord Pool tillhandahåller tre marknadsplatser. Det är en spotmarknad för fysisk kraft, en marknad för standardiserade finansiella kontrakt (främst elterminer), samt en marknad för clearing av bilaterala kontrakt. Eftersom en stor del av de bilaterala kontrakten relateras till spotpriset, blir Nord Pool därigenom en central faktor på marknaden. Spotmarknaden omsätter drygt 110 TWh (ca en tredjedel av total förbrukning).</p>
<p>Den nordiska elmarknaden i stort har visat sig fungera även under extrema förhållanden. När Enron inte kunde ställa tillräckliga säkerheter avstängdes bolaget från all finansiell handel på elbörsen, varvid företagets positioner inom finansiell handel och clearing tvångsstängdes. Genom Nord Pools krav på säkerheter uppstod inga motpartsförluster. När TXU:s europeiska verksamhet försattes i konkurs, skedde dels avveckling av bolagets positioner på Nord Pool under ordnande former, dels tog en annan aktör över bolagets kundåtaganden.</p>
<p>Ett annat exempel på en fungerande marknad är att handeln kunde upprätthållas utan avbrott trots de extremt höga priser som gällde vid årsskiftet 2002/2003.</p>
<h2>Nordisk och svensk elmarknad domineras av samma aktörer</h2>
<p>Genom att utlandsförbindelserna till kontinenten och Ryssland byggts ut har priserna utjämnats mellan Norden och Nord-Europa. Detta har givet ett robustare system med mindre risk för stora prisvariationer. Prisvariationerna mellan torr- och våtår kan dock fortfarande bli betydande eftersom det nordiska systemet till över 50 procent baseras på vattenkraft. Vid extrema situationer, som till exempel våtår i Norge och torrår i Sverige, kan flaskhalsar uppstå till följd av otillräckliga överföringsförbindelser, vilket leder till prisområdesdifferenser.</p>
<p>De dominerande aktörerna i Norden är Vattenfall, Sydkraft, Fortum och Statkraft. Dessa står tillsammans för ca 48 procent av den totala elproduktionen. (Det kan jämföras med Vattenfalls, Sydkrafts, Fortums andel i Sverige som uppgick till ca 88 procent.)</p>
<p>När det gäller försäljningen till slutkund står Vattenfall, Sydkraft och Fortum tillsammans för ca 25 procent av försäljningen i Norden.</p>
<p>Övriga</p>
<p>Källa: Energimyndigheten, Elmarknaden 2003.</p>
<p>Andel av nordiska slutskundsmarknaden</p>
<h2>Norge små strukturförändringar</h2>
<p>Elmarknaden i Norge omfattar 2 miljoner hushåll och mindre företag. Från och med år 1995 står det kunderna fritt att välja leverantör oberoende av förbrukning.</p>
<p>Totalt finns 220 elhandelsföretag, vilket är en minskning med 20 bolag sedan år 1999. Flertalet bedriver även annan verksamhet, i första hand kraftproduktion och/eller eldistribution. 70 bolag bedriver enbart elhandel. Bolagen ägs i regel av kommuner. Antalet bolag som endast bedriver elhandel ökade fram till år 2001 och var då 88 bolag. Antalet har därefter minskat med 18 bolag som följd av pristurbulensen 2002/2003.</p>
<p>Att strukturen inte har förändrats mer än som varit fallet kan förklaras av att ägandet i Norge är mycket hårt reglerat. Bland annat krävs omsättningskoncession för att få bedriva elhandel. I likhet med Sverige har ett antal fristående elhandelsföretag etablerats efter avregleringen. Fjordkraft, ägt av BKK, samt Statoil kan nämnas som exempel. Snittförbrukningen per kund är högre i Norge än i Sverige, främst till följd av det stora inslaget av eluppvärmning. Det är också vanligare att kunderna köper el till rörligt pris.</p>
<p>De senaste åren har det dock skett en viss koncentration. Hafslund har bland annat förvärvat Oslo Energis kundstock och är idag Norges största elhandelsföretag med över 600.000 kunder.</p>
<p>Ett betydande block har även skapats genom att Statkraft förvärvat Trondheims energiverk (TEV) samt köpt in sig i BKK, Agder och Skagerak Energi. Samtliga är betydande elhandelsföretag. Blocket ifråga har tillsammans över 500.000 kunder. För att norska konkurrensverket ska tillåta Statkraft att behålla TEV måste Statkraft avyttra viss kraftproduktion. Statkraft ägs av den norska staten.</p>
<p>Elproduktionen utgörs i princip uteslutande av vattenkraft. Denna ägs till ca 52 procent av kommuner och fylkeskommuner. Den norska statens andel uppgår, via Statskraft, till ca 33 procent. Inräknas även de bolag som ingår i Statkraftalliansen uppgår marknadsandelen till 44 procent. Den privata industrin äger ca 15 procent. Det utländska ägandet är begränsat. Detta beror främst på den norska s.k. hjemfallslagen. Enligt denna har staten förköpsrätt när det privata ägandet och/eller utländska ägandet av vattenkraft överstiger 1/3. Utnyttjar staten inte förköpsrätten blir koncessionen istället tidsbegränsad.</p>
<p>Källa: Statkraft, ÖPwC analys, Vannkraft Öst och E-Cos uppgifter baserar sig på uppskattade värden.</p>
<h2>Finland relativt stor strukturförändring</h2>
<p>Elmarknaden i Finland omfattar 2,9 miljoner hushåll och mindre företag. Marknaden avreglerades år 1997. Ett år senare infördes schablonreformen för kunder med liten förbrukning.</p>
<p>Totalt finns ett 90-tal elhandelsföretag. Störst är Fortum (500 000 kunder) och Vattenfall (drygt 300 000 kunder). Vattenfall har förvärvat ett antal energiföretag och har nu en marknadsandel inom elförsäljning på ca 14 procent. E.ON äger majoriteten i Espo Elektriska som har en marknadsandel på cirka 7 procent. Även de större stadsägda energibolagen som Helsingfors Energi, Vanda Energi, Åbo Energi, Tammerfors, Jyväskylä och Uleåborg är betydande aktörer.</p>
<p>Under hand har en viss koncentration skett. Före avregleringen fanns 12 regionala eldistributörer med vardera 50 000 till 200 000 kunder. Fem av dessa har köpts upp av kraftbolag, varav Vattenfall köpt 3, Fortum 1 och Graninge 1 bolag. I övrigt är det förhållandevis få kommunalt ägda distributörer som fått nya ägare. Detta kan förklaras av att inget kraftbolag får äga mer av eldistributionen i Finland än vad som motsvarar 25 procent av samtliga nätkunder.</p>
<p>Kundrörligheten är mindre än i Sverige och Norge. Våren 2000 uppskattade motsvarigheten till Svensk Energi att 2 procent av kunderna bytt leverantör, men att över hälften av all el köptes enligt avtalspris.</p>
<p>Framförallt är det de större stadsägda energibolagen som har slagit vakt om sina kunder och erbjudit konkurrenskraftiga priser. Det förekommer att försäljningen sker under marknadspris på Nord Pool genom att aktör med egen produktion subventionerar försäljningen. Detta gäller t.ex. Helsingfors Energi som har bland de lägsta priserna i Finland. Detta är även anledningen till att inga fristående elförsäljare etablerats sig i Finland.</p>
<p>Elproduktionskapacitet utgörs till 65 procent av värmekraft, 18 procent vattenkraft och 16 procent kärnkraft. Finland har ett relativt stort importbehov av el. 2002 uppgick importbehovet till ca 14 procent av det totala elbehovet. För att klara det ökande elbehovet och minska importbehovet kommer kärnkraften att byggas ut .</p>
<p>Finsk elproduktion domineras av två aktörer, Fortum och PVO, vilka tillsammans har ca hälften av den totala elproduktionen. Den privata industrin är även betydande elproducenter, såväl direkt som via ägande i PVO.</p>
<p>Ägarandelar finsk elproduktion 2001</p>
<p>Alholmens kraft</p>
<p>Övriga</p>
<p>Källa: ÖPwC analys.</p>
<h2>Danmark små förändringar i slutkundsmarknaden</h2>
<p>Elmarknaden i Danmark omfattar 3 miljoner hushåll och mindre företag. Avregleringen dröjde till år 1999 och först år 2003 blev det fritt för samtliga kunder att välja elleverantör. Många anser att det ännu inte råder fri konkurrens då el måste köpas från vindkraftverk och andra förnyelsebara källor. Den danska produktionskapaciteten är uppdelad i konkurrensutsatta centraliserade anläggningar och decentraliserade anläggningar. Elproduktionen från de centraliserade anläggningarna kan säljas fritt i det nordiska elsystemet. Den decentraliserade produktionen utgörs av vindkraft och mindre lokala produktionsanläggningar. För närvarande handlar det om 40 procent av försåld volym. Delar av den decentraliserade produktion utgörs av s k prioriterad produktion, vilken skall utgöra en viss andel den totala elförbrukningen i Danmark. Priset för decentraliserad produktion fastställs enligt dansk lag. Kostnaden härför bärs helt av slutförbrukarna.</p>
<p>Omstruktureringen av den danska elmarknaden har varit begränsad. Orsaken är främst den så kallade Lex Nesa, vilken innebär att vinst som uppstår för en kommun vid försäljning av aktier i energibolag skall avräknas mot det stadsstöd som kommunen erhåller. Under 2003 uppnåddes dock en politisk majoritet för en liberalisering av den aktuella lagen. Totalt finns ca 100 eldistributörer som traditionellt svarat för försäljning av el till slutkunder. Efter avregleringen har det etablerats ett 30-tal elhandelsföretag. Flertalet av bolagen ägs av större inhemska och utlänska energiproducenter. Vattenfall, Fortum, Statoil finns sålunda alla representerade bland elhandelsföretagen. De utländska aktörena har inte tagit någon större del av slutkundsmarknaden, då de i första hand vänt sig till större förbrukare.</p>
<p>De två största elhandelsbolagen är Disam och Nesa med 800 000 respektive 530 000 slutkunder. Disam har 27 procent av marknaden och Nesa 18 procent.</p>
<p>Elproduktion utgörs till största delen av kol och naturgasbaserad värmekraft. Danmark är även det land i Norden som har störst andel vindkraft. År 2002 utgjorde vindkraften ca 13 procent av den totala elproduktionen. Elsam och Energi E2 är de enskilt största elproducenterna i Danmark. Deras produktion utgör tillsammans ca 66 procent av Danmarks totala elproduktion. Deras andel av konkurrensutsatt produktion är i det närmaste 100 procent. Elsam bildades under 2000 genom en sammanslagning av ett antal producenter på Fyn och Jylland. Även Energi E2 bildades under 2000 genom en sammanslagning av producenter på Själland.</p>
<p>Marknadsandel elproduktion Danmark</p>
<p>Övriga, kommunala</p>
<h2>Tyskland begränsade strukturförändringar</h2>
<p>Tyskland är EU:s största elmarknad med en förbrukning på 500 TWh, motsvarande 23 procent av EU:s totala förbrukning. Marknaden är fragmenterad med närmare 1.050 aktörer. Antalet kunder uppgår till 44 miljoner. Före avregleringen fanns 8 stora regionala integrerade bolag, ca 80 regionala elleverantörer samt 900 kommunala elverk. Avregleringen har medfört att de 8 stora integrerade bolagen genom sammanslagningar reducerats till 4 bolag, E.ON, RWE, Vattenfall och EnBW. Vattenfall har kommit att bli en stor aktör genom köp av VEAG, Bewag och HEW.</p>
<p>Strukturförändringarna när det gäller de regionala och lokala distributörerna har varit av begränsad omfattning. Fortfarande finns det cirka 900 lokala elverk. Samarbetet mellan de olika lokala aktörerna har dock ökat. Enligt uppgift kommer det tyska konkurrensverket att rekommendera att RWE och E.ON ej förvärvar mer än 20 procent av aktierna i något av de 900 elverk som finns i Tyskland.</p>
<p>Efter avregleringen har det tillkommit många nya aktörer. Flera av bolagen har utländska ägare, framför allt gäller detta bolag som sysslar med trading. Små och medelstora elhandelsföretag har gått samman och bildat strategiska allianser i syfta att stärka sin marknadsposition. De nya aktörerna har tvingat de etablerade bolagen att bli mer konkurrenskraftiga. Förutom att erbjuda konkurrenskraftigare priser har fokus i ökad grad inriktats på ökad kundlojalitet genom förbättrad service. Många bolag har infört kundkort som kan användas för att erhålla förmåner från bolag med vilka elhandelsbolagen samarbetar.</p>
<p>Kundrörligheten har ökat och inom hushållssegmentet har 30 procent bytt leverantör. När det gäller företagssegmentet är kundrörligheten ännu högre. 50 procent av småföretagen har bytt leverantör och i det närmaste alla av de större industrikunderna.</p>
<p>Landet har överkapacitet när det gäller elproduktion, men importerar trots detta en mindre del. Framförallt är det frågan om kunder som till följd av geografisk närhet köper el från utländska leverantör (EDF m.fl.) Beslut har fattats att gradvis avveckla kärnkraften och ersätta denna med bl.a. gaskraft, kolkraft och förnyelsebara energikällor. De fyra stora integrerade bolagen svarar för över 80 procent av elproduktion.</p>
<p>Vind kraft</p>
<p>Kärnkraft</p>
<p>Ko l 4 7%</p>
<p>Källa: ÖPwC analys.</p>
<p>Marknadsandel av tysk elproduktion</p>
<p>E.ON</p>
<p>Källa: ÖPwC analys.</p>
<h2>Polen avreglering och privatisering pågår</h2>
<p>Den polska elmarknaden omfattar ca 14 miljoner hushåll och mindre företag. El till slutkunder har traditionellt sålts genom 29 regionala distributionsföretag. 27 av bolagen ägs av staten, medan två bolag har som ägare Vattenfall och tyska RWE. Utländska aktörer har i stort varit utestängda från marknaden.</p>
<p>Den polska elmarknaden är avreglerad för de största förbrukarna och förväntas i december 2005 vara helt avreglerad för samtliga kunder. Som ett led i avregleringen har den polska staten bjudit ut två av de regionala bolagen till försäljning.</p>
<p>Polens elproduktion uppgick 2002 till cirka 144 TWh. Elproduktionen är till 90 procent kolbaserad. Cirka 15 procent av den producerade kraften kommer från kraftvärmeverk. Delar av den polska elmarknaden är privatiserad och ett flertal utländska aktörer bedriver verksamhet inom olika delar av den polska marknaden. Fram till 2002 hade cirka 27 procent av produktionskapaciteten privatiserats och de stora aktörerna på marknaden är Elektrim, EDF/EnBW, Electrabel och PSEG.</p>
<p>Den polska regeringen har uttryckt att vattenkraften samt de tre största kraftverken utgör en nationell strategisk reserv. Vattenfall har förvärvat andelar i Elektrocieplownie Warsawskie (69,2 %) som är den största kraftvärmeproducenten i Polen samt GZE (75 %) som är ett distributionsbolag med cirka 1 miljon kunder.</p>
<p>Transmission</p>
<p>Balancing Market</p>
<p>Export</p>
<p>Regulated</p>
<p>Tariffs (URE)</p>
<p>Källa: ÖPwC analys.</p>
<h2>Baltikum långsam avreglering pågår</h2>
<p>Estland</p>
<p>Den estniska elmarknaden omfattar ca 0,5 miljoner hushåll och mindre företag. Marknaden är idag endast avreglerad till 10 procent. Estland saknade länge en fullständig lagstiftning inom energiområdet, men år 1998 infördes en marknadsorienterad energilag. År 2006 beräknas större kunder kunna välja leverantör motsvarande en marknadsandel på 20 procent. År 2009 ska 35 procent av marknaden vara avreglerad och år 2015 ska alla kunder fritt kunna välja leverantör.</p>
<p>Estlands elproduktion uppgår till cirka 8 TWh. Eesti Energia är den helt dominerande aktören. Bolaget svarar för 98 procent av elproduktionen som till stor del baseras på oljeskiffer. El distribueras till stor del genom lokala distributionsföretag, varav något har blivit privatiserat. Ingen ytterligare privatisering planeras för närvarande. Viss export av el sker.</p>
<p>Eesti Energia äger oljeskifferutvinningsbolag, elproduktion, stamnät och lokal eldistributionen i Estland. Det estländska näringsdepartementet avser enligt uppgift framgent att vertikalt bryta upp bolaget i flera självständiga bolag, men inga konkreta planer eller beslut har presenterats ännu.</p>
<p>Fortum bedriver verksamhet inom olja, kraftvärme och eldistribution genom Fortum Elekter AS.</p>
<p>Lettland</p>
<p>Den lettiska elmarknaden omfattar ca 0,8 miljoner hushåll och mindre företag. Elmarknaden i Lettland är idag avreglerad till 11 procent. I december 1994 anslöt sig Lettland till European Energy Charter, vilken legat till grund för lagar inom energiområdet.</p>
<p>Lettlands elproduktion uppgår till cirka 4 TWh. Det statliga bolaget Latvenergo svarar för nästan all produktion (97 %) och distribution av el samt kontakter med utländska elproducenter. Latvenergo producerar och distribuerar även fjärrvärme. Den lettiska elproduktionen är främst baserad på vattenkraft, som dock inte räcker för att täcka den inhemska efterfrågan.</p>
<p>Efter Lettlands EU-inträde förväntas landet avreglera elmarknaden på ett liknande sätt som övriga EU-medlemmar. Större industriella kunder anses vara kvalificerade köpare av energi och har därför redan fått möjlighet att välja andra elleverantör. Latvenergos infrastruktur är i behov av modernisering och den lettiska staten förväntas privatisera Latvenergo. Vattenfall är aktivt i Lettland genom ett dotterbolag som utvecklar energisystem. Fortum har ett antal bensinstationer och driver en egen oljeterminal i Riga.</p>
<p>Litauen</p>
<p>Den litauiska elmarknaden omfattar drygt 1 miljon hushåll och mindre företag. Litauen har en ambitiös nationell energistrategi och en ny energilag trädde i kraft år 1995. 26 procent av marknaden är idag avreglerad.</p>
<p>Litauens elproduktion uppgår till cirka 15 TWh. Lietuvos Energija JSC har monopol på överföring och distribution av el. Staten äger 91 procent av bolaget. Viss export av el sker.</p>
<p>Den litauiska elproduktionen består mestadels av kärnkraft från Ignalina, som ägs av den litauiska staten. Litauen exporterar för närvarande betydande volymer, men en förändring är att vänta då Ignalina ska stängas år 2005.</p>
<p>Sammanlagt finns sju registrerade elproducenter i Litauen. Regeringen avser att omstrukturera och därefter privatisera Lietuvos Energija. Större elförbrukare får sedan år 2003 ingå avtal med andra publika leverantörer till priser som är godkända av en kommission för reglering av priser och energi. Litauen avser att gradvis avreglera elmarknaden fram till år 2010, då samtliga elkunder ska kunna välja leverantör.</p>
<p>E.ON äger 35,7 procent av Lietuvos Dujos som är ett vertikalt integrerat naturgasbolag samt andel i Lietuvos Energija som erhölls i bytesaffären HEW/Vattenfall.</p>
<h2>Få helt avreglerade länder i Europa</h2>
<p>Enligt EU:s elmarknadsdirektiv ska industrikunder kunna välja leverantör från den 1 juli 2004 och hushållskunder från den 1 juli 2007. Även Baltikum och Polen omfattas från och med den 1 maj 2004 av EU:s regelverk. Endast ett fåtal länder har idag helt avreglerade marknader.</p>
<p>Andel av respektive lands slutkonsumenter med valfrihet att avälj elleverantör inom Östersjöområdet och EU per februari 2003 * I Nordirland har endast 35% av elmarknaden möjlighet att väljaelleverantör. ** Inklusive Norge.</p>
<p>För att kunna bilda en gemensam europeisk elmarknad är regionala marknader ett mellansteg. Norden och Storbritannien är exempel på regionala marknader. Avgränsningen styrs av befintliga överföringsförbindelser, infrastrukturens uppbyggnad m.m.</p>
<p>Potentiella framtida regionala elmarknader inom EU</p>
<h2>Varje land i EU med något undantag en egen elmarknad</h2>
<p>Elanvändningen inom det utvidgade EU – EU-25 – uppgår till ca 2 800 TWh (655 GW). Förbrukningen beräknas öka med 50 procent till 2030 .</p>
<p>Av elproduktionen är ca 50 procent baserad på fossila bränslen, drygt 33 procent på kärnkraft och 15 procent på vattenkraft.</p>
<p>Målet inom EU-15 är att andelen el från förnyelsebara källor skall öka till 22 procent 2010. Flera länder avser att ställa om elsystemet och ersätta olja och kärnkraft med ökad användning av förnyelsebara källor samt naturgas. Finland har som enda land beslutat att bygga ut kärnkraften. Utvecklingen drivs av miljömål och försörjningstrygghet.</p>
<p>Olika förutsättningar för elproduktion mellan EU:s medlemsländer leder till stora skillnader i slutkundspriser. Intresset för att utjämna priserna har hittills varit svagt. Handeln mellan medlemsländerna motsvarar endast 7 8 procent av elanvändningen. Ett antal marknadsplatser har etablerats men likviditeten är med undantag av</p>
<p>Nord Pool otillfredsställande. Ett skäl torde vara att överföringsförbindelserna mellan länderna är otillräckliga. Inom flera länder dominerar dessutom ett eller ett fåtal bolag elproduktionen.</p>
<p>Överföringskapacitet (GW) och marknadspriser*</p>
<p>Källa: PricewaterhouseCoopers och Platts.</p>
<h2>Motiv till strukturförändringar internationellt</h2>
<p>Strukturförändringar på energimarknaden uppkommer dels av att säljare önskar avyttra verksamheten, dels av att köpare önskar förvärva verksamhet.</p>
<p>De internationella energimarknadsaktörernas motiv till att genomföra förvärv har kartlagts av PricewaterhouseCoopers under ett antal år. Motiven och deras inbördes rangordning har varierat över åren. I undersökningen år 2004 uppges de viktigaste motiven vara att öka kundbasen samt att uppnå skalfördelar, att hantera riskexponeringen. Exempel på det sistnämnda är att kombinera olika typer av produkter (el, värme, gas), eller att kombinera elförsäljning med elproduktion genom vertikal integrering.</p>
<p>Bakom drivkrafterna ligger önskemål om dels konsolidering, dels horisontell och vertikal integration över hela värdekedjan.</p>
<p>Intressant är dock att expansion på nya marknader uppges vara ett mindre viktig drivkraft år 2004. Tidigare år har detta motiv uppgivits vara ett viktigt skäl för strukturaffärer.</p>
<p>Drivkrafter för strukturaffärer</p>
<p>Förvärva nya kunder  3,3</p>
<p>Skalfördelar  3,3</p>
<p>Riskhantering  3,2</p>
<p>Geografisk expansion  3,0</p>
<p>Förvärva kompetens  2,7</p>
<p>Bredda produktutbud  2,6</p>
<p>Avyttra icke-kärnverksamhet  2,6</p>
<p>Reglerings-krav  2,6</p>
<p>Källa: PricewaterhouseCoopers, ”Supply Essentials: Utilities Global Survey 2004”. Undersökningen omfattar 177 företagsledare och beslutsfattare i 56 länder i Europa, Nord- och Sydamerika, Asien, Mellanöstern och Afrika.</p>
<p>Skala: 1=minst viktig, 5=mest viktig.</p>
<h2>Hinder för investering internationellt</h2>
<p>Energimarknadsaktörerna är generellt sett mer försiktiga i investeringar jämfört med tidigare år. I Europa har transaktionsvärdet på förvärv inom energiområdet minskat med 74 procent från 2002 till 2003.</p>
<p>Enligt undersökningar av PricewaterhouseCoopers de senaste åren framgår att osäkerheter i investeringarnas förutsättningar är det viktigaste skälet till att en aktör avstår från investering eller t.o.m. överväger utträde från en marknad. Aktörerna anger instabila marknadsförutsättningar och bristande transparens (exempelvis förändringar i reglering, beskattning, subventioner, politiska förutsättningar, legala förutsättningar m.m.) som de viktigaste faktorerna som negativt kan påverka investeringsbeslut.</p>
<p>För Europa är de viktigaste exemplen på politisk osäkerhet och bristande transparans:</p>
<p>• fördelar för nationella bolag</p>
<p>• icke transparant tillträde för  ”third-party” till elnäten</p>
<p>• ineffektiv reglering</p>
<p>Den nordiska marknaden bedöms i undersökningen som mer avreglerad och omstrukturerad än andra marknader. Vidare bedöms konkurrensen ha sänkt priserna. Detta leder till att intresset för förvärv är begränsat.</p>
<p>Faktorer som skulle kunna leda till att en aktör "avstår från investering eller lämnar en marknad"</p>
<p>Politisk osäkerhet & instabil marknad  4,0</p>
<p>Bristande transparens  3,5 Strategisk förändring  3,4 Ökande reglering  3,4</p>
<p>Kapitalmarknaden  3,1</p>
<p>Beskattning  3,0</p>
<p>Kompetensbrist  2,7</p>
<p>Aktörers förluster tidigare  2,4</p>
<p>Källa: PricewaterhouseCoopers, ”Supply Essentials: Utilities Global Survey 2004”. Undersökningen omfattar 177 företagsledare och beslutsfattare i 56 länder i Europa, Nord- och Sydamerika, Asien, Mellanöstern och Afrika</p>
<p>Skala: 1=minst viktig, 5=mest viktig</p>
<h2>Sammanfattning Nordiskt och europeiskt perspektiv</h2>
<p>Enligt EU:s elmarknadsdirektiv ska industrikunder kunna välja leverantör från den 1 juli 2004 och hushållskunder från den 1 juli 2007. I de nordiska länderna kan alla kunder fritt välja elleverantör. För att kunna bilda en gemensam europeisk elmarknad är regionala marknader ett mellansteg. Norden och Storbritannien är exempel på regionala marknader.</p>
<p>Inom flera länder i Europa dominerar ett eller ett fåtal bolag elproduktionen. Den nordiska elproduktionen domineras av Vattenfall, Statkraft, Sydkraft och Fortum. Bolagen svarar tillsammans för 48 procent av den total produktionen i Norden. (Det kan jämföras med Vattenfalls, Sydkrafts och Fortums andel i Sverige som uppgår till ca 88 procent). När det gäller elförsäljning till slutkund i Norden har Vattenfall, Sydkraft och Fortum tillsammans en marknadsandel på ca 25 procent.</p>
<p>Norge var det land som först avreglerade elmarknaden och redan 1995 var det möjligt för konsumenterna att fritt välja leverantör. Den norska marknaden är mer fragmenterad än den svenska. Detta kan delvis förklaras av att ägandet i Norge är hårt reglerat, t.ex. krävs det omsättningskoncession för att få bedriva elhandel. Produktionen ägs till största delen av kommuner, fylkeskommuner samt staten.</p>
<p>I Finland är det från och med 1998 möjligt för kunderna att fritt välja leverantör. Omstruktureringen av branschen har inte gått lika långt som i Sverige. Ett skäl till detta är att ingen enskild aktör får äga mer av distributionsnäten än vad som motsvarar 25 procent av samtliga kunder. Största elproducenterna är Fortum och PVO.</p>
<p>Den danska elmarknaden avreglerades först 2003. Omstruktureringen av marknaden har varit begränsad till följd av Lex Nesa, dock har politisk majoritet nåtts för att liberalisera lagen. De största producenterna är Elsam och Energi E2.</p>
<p>I Tyskland har det skett stora strukturförändringar efter avregleringen. I dag återstår 4 regionala, helt integrerade bolag (E.ON, RWE, Vattenfall och EnBW). Marknaden är dock fortfarande fragmenterad med ca 900 lokala elverk. De största producenterna är det fyra regionala bolagen (80 % av den totala produktionen).</p>
<p>Den polska elmarknaden är avreglerad till 59 procent. I december 2005 beräknas marknaden vara helt avreglerad. Vattenfall och RWE är två aktörer som bedriver verksamhet i Polen. Fram till 2002 hade 27 procent av produktionen privatiserats.</p>
<p>I de baltiska länderna är elmarknaderna endast delvis avreglerade. Litauen är den marknad där avregleringen kommit längst (26 %). De statliga elverken äger en stora andel av såväl produktion som distribution.</p>
<h2>Bilaga 1 Enkätundersökning</h2>
<p>Sammanfattning</p>
<p>Nedan görs enklare sammanfattning av undersökningen. Målgruppen för undersökningen finns inom kundsegmenten villa-, lägenhets-, och företagskunder. Urvalet hämtades från Gävle Energis kunder. Totalt genomfördes 100 telefonintervjuer i respektive kundgrupp.</p>
<p>Undersökningen var uppbyggd kring följande frågeområden;</p>
<p>• Har kunden bytt elleverantör efter 1999</p>
<p>• Svårt eller lätt att byta elleverantör?</p>
<p>• Elprisets utveckling</p>
<p>• Elleverantörernas service</p>
<p>• Information och marknadsföring från elföretagen</p>
<p>• Synen på elmarknaden</p>
<p>Byta elleverantör</p>
<p>Mest benägna att byta elleverantör har villakunderna varit. 57 procent av villakunderna har bytt elleverantör sedan 1999 motsvarande siffror för företagskunderna är 42 procent och för lägenhetskunderna 41 procent.</p>
<p>Skäl för byte</p>
<p>Störst betydelse för att byta elleverantör av de fyra faktorer som studeras i undersökningen har priset varit. 85 procent av villakunder säger att priset delvis eller definitivt påverkat deras beslut om att byta elleverantör. För lägenhetskunder är siffran 72 procent och för företagskunder 86 procent</p>
<p>Funderat/övervägt att byta leverantör</p>
<p>De kunder som inte bytt elleverantör sedan 1999 fick frågan om kunden övervägt eller funderat på att byta under det senaste året. Runt en tredjedel av samtliga kundgrupper har övervägt eller funderat på att byta elleverantör under det senaste året.</p>
<p>Lätt eller svårt att byta elleverantör?</p>
<p>Överlag kan det konstateras att kunderna upplever det som enkelt att byta leverantör. 96 procent av villakunderna anser att det var enkelt eller mycket enkelt att byta elleverantör, 80 procent av lägenhetskunderna och 73 procent av företagskunderna tyckte det var enkelt eller mycket enkelt att byta.</p>
<p>Tror du det är lätt eller svårt att byta elleverantör</p>
<p>De kunder som inte bytt elleverantör sedan 1999 fick svara på frågan om de tror det är lätt eller svårt att byta. 49 procent av villakunderna tror att det är enkelt eller mycket enkelt att byta elleverantör, 62 procent av lägenhetskunderna och 79 procent av företagskunderna tror att det är enkelt eller mycket enkelt att byta.</p>
<p>Elprisets utveckling</p>
<p>Samtliga kundgrupper är överens om att priset övervägande utvecklats i negativ riktning. 73 procent av villakunderna anser att elpriset utvecklats i mycket negativ riktning eller i negativ riktning, motsvarande siffra för lägenhetskunderna är 74 procent och för företagskunderna är siffran 80 procent.</p>
<p>Lokal elleverantör</p>
<p>Mest betydelse tillmäter lägenhetskunderna att elleverantören skall vara lokal. Av dessa säger 36 procent att de delvis eller definitivt önskade en lokal elleverantören motsvarande siffra för villakunder och företagskunder är 20 procent.</p>
<p>Service</p>
<p>Kunderna bedömde även hur deras elleverantörs service utvecklats under de senaste åren. Här anser 76 procent av villakunderna och 70 procent av lägenhetskunderna att de inte kan notera någon skillnad. Bland företagskunderna är det 56 procent som inte kan se någon förändring i servicebeteendet hos sin elleverantör under de senaste åren. Noterbart många (28 %) företagskunder kan inte bedöma hur servicen utvecklats från sin elleverantör.</p>
<p>Information och marknadsföring</p>
<p>De olika kundsegmenten är överens om att marknadsföringsaktiviteterna har ökat de senaste åren. I samtliga kundgrupper anser 45 procent att marknadsföringen har ökat något eller ökat betydligt under de senaste åren.</p>
<p>Synen på elmarknaden</p>
<p>Elmarknaden kan utvecklas än mer i samtliga kundgrupper. En förklaring till detta kan vara att elmarknaden fortfarande är en förhållandevis ung marknad och behöver mer tid för att utvecklas. En rimlig uppskattning och baserad på vår erfarenhet, i samband med marknadsbedömningar, är att åtminstone 70 procent av kunderna skall tycka att marknaden är välfungerande. Detta kan variera från marknad till marknad.</p>
<p>Mest tydligt är det i totalbedömningen av marknaden där knappt 4 av 10 kunder tycker att den är välfungerande. En annan svaghet i marknaden är att knappt 6 av 10 anser att konkurrensen på elmarknaden har ökat. 6 och 10 kunder anser dessutom att marknaden håller på att tas över av ett antal stora bolag. Ett faktum som bekräftas i andra delar av denna studie som PricewaterhouseCoopers genomfört. Men samtidigt tycker 6 av 10 att valmöjligheterna har ökat på elmarknaden.</p>
<h2>Inledning</h2>
<p>Syfte</p>
<p>Syftet med den kvantitativa telefonundersökningen är att redovisa olika kundgruppers syn på elmarknadens funktion ur några avseenden. Undersökningen är uppbyggd kring följande frågeområden;</p>
<p>• Har kunden bytt elleverantör efter 1999</p>
<p>• Svårt eller lätt att byta elleverantör?</p>
<p>• Elprisets utveckling</p>
<p>• Elleverantörernas service</p>
<p>• Information och marknadsföring från elföretagen</p>
<p>• Synen på elmarknadens utveckling de senaste åren</p>
<p>• Arbetsprocessen</p>
<p>Målgruppen har varit tre kundkategorier. Dessa kunder finns inom kundsegmenten villa-, lägenhets-, och företagskunder. Urvalet hämtades från Gävle Energis kunder och kompletterades med uppgifter från telefonkatalogen. De respondenter som hämtades från telefonkatalogen var boende eller verksamma i Gävle kommun. Skälet till att Gävle Energis kunders valdes ut är att de varit föremål för ägarförändringar på elmarknaden under de senaste åren.</p>
<p>Metoden för att samla in fakta har bestått av telefonintervjuer. Totalt uppgick antalet intervjupersoner till 300 stycken fördelat enligt nedan.</p>
<p>I bortfallet kan noteras att ett antal personer inte vill delta i undersökningen, 27 personer har inte gått att få tag i trots sju kontaktförsök, 19 personer har inte känt sig berörda av frågeställningen och därför avböjt intervju och 20 personer har varit sjuka eller bortresta under fältperioden. Fältarbetet pågick mellan den 5 maj till 23 maj.</p>
<p>Bakgrundsvariabler</p>
<p>I undersökningen studeras följande bakgrundsvariabler:</p>
<p>• villakund</p>
<p>• lägenhetskund</p>
<p>• företagskund</p>
<p>Samtliga frågor har databearbetats mot förekommande bakgrundsvariabler, men de kommenteras endast när statistiskt säkra avvikelser förekommer från totalbilden. I vissa fall kan statistiska avvikelser förekomma men kommenteras inte på grund av att basen (antalet individer) är för litet. I texten redovisas enbart procenttal, för att inte trötta ut läsaren med allt för mycket siffror.</p>
<h2>Resultatredovisning</h2>
<p>Har kunden bytt elleverantör sedan 1999?</p>
<p>Mest benägna att byta elleverantör har villakunderna varit. 57 procent av villakunderna har bytt elleverantör sedan 1999 motsvarande siffror för företagskunderna är 42 procent och för lägenhetskunderna 41 procent. En möjlig förklaring till att företagen inte är så benägna att byta elleverantör kan vara att flertalet av företagskunderna i underökningen är mindre serviceföretag där elkostnaden inte har så stor betydelse för verksamheten.</p>
<p>Fyra faktorer som påverkar beslutet om att byta elleverantör</p>
<p>De kunder som bytt elleverantör sedan 1999 tillfrågades om fyra olika faktorer påverkat deras beslut att byta. Dessa faktorer är om bolaget såldes, priset, servicen och om kunden önskade en lokal elleverantör.</p>
<p>Bolaget såldes</p>
<p>Minst betydelse sett till samtliga tre kundgrupper har det faktum att bolaget såldes. Bland företagen säger 94 procent att deras beslut om att byta elleverantör inte alls eller inte särskilt mycket påverkades av att bolaget såldes motsvarande siffra för lägenhetskunderna är 92 procent och för villakunderna 74 procent.</p>
<p>Servicen 65 procent av villakunderna menar att servicen inte alls eller inte särskilt mycket påverkat deras beslut att byta elleverantör. Bland lägenhetskunderna är samma siffra 52 procent och bland företagskunderna 87 procent. Hushållskunderna villa- och lägenhetskunder prioriterar servicen något högre än vad företagssektorn gör.</p>
<p>Lokal elleverantör</p>
<p>Mest betydelse tillmäter lägenhetskunderna att elleverantören skall vara lokal. Av dessa säger 36 procent att de delvis eller definitivt önskade en lokal elleverantören motsvarande siffra för villakunder och företagskunder är 20 procent.</p>
<p>Priset</p>
<p>Störst betydelse av de fyra faktorer som studeras har priset. 85 procent av villakunder säger att priset delvis eller definitivt påverkat deras beslut om att byta elleverantör. För lägenhetskunder är siffran 72 procent och för företagskunder 86 procent.</p>
<p>Lätt eller svårt att byta elleverantör?</p>
<p>De kunder som bytt elleverantör fick också svara på frågan om de tyckte det var lätt eller svårt att byta. Överlag kan det konstateras att kunderna upplever det som enkelt att byta leverantör. 96 procent av villakunderna anser att det var enkelt eller mycket enkelt att byta elleverantör, 80 procent av lägenhetskunderna och 73 procent av företagskunderna tyckte det var enkelt eller mycket enkelt att byta.</p>
<p>Noterbart är 13 procent av företagen upplevde att det var svårt att byta leverantör. Undersökningen kan inte fastslå skälen till detta utan kan bara spekulera i att det t.ex. kan bero på långa bindningsavtal eller att det är förhållanden som ligger utanför företagets egen påverkansmöjlighet.</p>
<p>Funderat/övervägt att byta leverantör</p>
<p>De kunder som inte bytt elleverantör sedan 1999 fick frågan om de övervägt eller funderat på att byta under det senaste året.</p>
<p>Runt en tredjedel av samtliga kundgrupper har övervägt eller funderat på att byta elleverantör under det senaste året.</p>
<p>Tror du det är lätt eller svårt att byta elleverantör</p>
<p>De kunder som inte bytt  elleverantör sedan 1999 fick svara på frågan om de tror det är lätt eller svårt att byta. 49 procent av villakunderna tror att det är enkelt eller mycket enkelt att byta elleverantör, 62 procent av lägenhetskunderna och 79 procent av företagskunderna tror att det är enkelt eller mycket enkelt att byta.</p>
<p>Noterbart är att 17 procent av villakunderna inte kan bedöma om de tror att det är lätt eller svårt att byta elleverantör. Noterbart är också att bland hushållskunderna (villa och lägenhet) tror nästan 2 av 10 kunder att det är svårt.</p>
<p>Elprisets utveckling</p>
<p>Kunderna fick ta ställning till hur de anser att elpriset utvecklats under de senaste åren. Samtliga kundgrupper är överens om att priset övervägande utvecklats i negativ riktning. 73 procent av villakunderna anser att elpriset utvecklats i mycket negativ riktning eller i negativ riktning, motsvarande siffra för lägenhetskunderna är 74 procent och för företagskunderna är siffran 80 procent. Bland hushållskunderna (villa och lägenhetskunderna) kan inte 1 av 10 kunder bedöma prisutvecklingen under de senaste åren.</p>
<p>Service</p>
<p>Kunderna bedömde även hur deras elleverantörs service utvecklats under de senaste åren. Här anser 76 procent av villakunderna och 70 procent av lägenhetskunderna att de inte kan notera någon skillnad. 8 procent av villakunderna anser att servicebeteendet blivit sämre och 9 procent att det utvecklats till det bättre. 4 procent av lägenhetskunderna bedömer att servicen försämrats och 13 procent att servicen blivit bättre.</p>
<p>Bland företagskunderna är det 56 procent som inte kan se någon förändring i servicebeteendet hos sin elleverantör under de senaste åren. Noterbart många (28 %) företagskunder kan inte bedöma hur servicen utvecklats från sin elleverantör. 9 procent av företagskunderna anser att servicebeteendet blivit sämre och 8 procent att servicen utvecklats till det bättre.</p>
<p>Information och marknadsföring</p>
<p>Samtliga kunder tillfrågades om de som elkund hade noterat om elföretagens information och marknadsföring har ökat eller minskat eller är oförändrad under de senaste åren.</p>
<p>De olika kundsegmenten är överens om att marknadsföringsaktiviteterna har ökat de senaste åren. I samtliga kundgrupper anser 45 procent att marknadsföringen har ökat något eller ökat betydligt under de senaste åren.</p>
<p>Andelen som tycker att marknadsföringen minskat är 5 procent bland villakunderna, 3 procent för lägenhetskunderna och 6 procent inom företagssektorn. 12 procent av villakunderna har inte noterat någon information och 14 % vet inte om de gjort det eller inte. 15 procent av lägenhetskunderna har inte noterat någon information och 5 procent vet inte om de gjort det eller inte. 8 procent av företagskunderna har inte noterat någon information och 19 procent vet inte om de gjort det eller inte.</p>
<p>Kundernas syn på elmarknaden under de senaste åren</p>
<p>I detta avsnitt studeras om hur de olika kundgrupperna ser på elmarknaden dess funktion och utveckling under de senaste åren. Det som studeras är om konkurrensen på elmarknaden ökat, om det finns monopoltendenser på marknaden, om valfriheten ökat, hur de lokala elföretagen hävdar sig prismässigt och om kunden föredrar ett lokalt elföretag framför ett stort bolag.</p>
<p>Villakunder 65 procent av villakunderna anser att valmöjligheterna att kunna välja elbolag har ökat medan 9 procent inte anser detta. 10 procent vet inte om detta är fallet. 64 procent av villakunderna anser samtidigt att elmarknaden håller på att tas över av ett antal stora bolag. 6 av 10 villakunder tycker att konkurrensen på elmarknaden har ökat under de senaste åren.</p>
<p>Hälften av villakunderna menar att lokala elleverantörer kan erbjuda minst lika konkurrenskraftiga elpriser som större elleverantörer medan nästan 2 av 10 inte tycker detta och 17 procent vet inte.</p>
<p>Hälften föredrar ett lokalt elföretag framför ett stort bolag och en fjärdedel av villakunderna är av motsatt uppfattning. 34 procent av villakunderna anser att elmarknaden totalt sett är en väl fungerande marknad och 41 procent tycker inte att elmarknaden är väl fungerande.</p>
<p>Lägenhetskunder</p>
<p>Lägenhetskundernas syn på elmarknaden präglas till vissa delar av okunskap vilket andelen vet inte svar indikerar. 69 procent av lägenhetskunderna anser att valmöjligheterna att kunna välja elbolag har ökat under de senaste åren medan 17 procent inte anser detta. 7 procent vet inte om detta är fallet. 6 av 10 lägenhetskunder tycker att konkurrensen på elmarknaden har ökat under de senaste åren. En fjärdedel eller 23 procent kan inte se att konkurrensen på elmarknaden har ökat. 59 procent av villakunderna anser att elmarknaden håller på att tas över av ett antal stora bolag och 10 procent är av motsatt uppfattning. 44 procent av lägenhetskunderna föredrar ett lokalt elföretag framför ett stort bolag och en fjärdedel av lägenhetskunderna är av motsatt uppfattning.</p>
<p>Nästan 4 av 10 lägenhetskunderna menar att lokala elleverantörer kan erbjuda minst lika konkurrenskraftiga elpriser som större elleverantörer medan nästan 1 av 10 inte tycker detta. Noterbart många vet inte, 33 procent . 44 procent av lägenhetskunderna anser att elmarknaden totalt sett är en väl fungerande marknad och 26 procent tycker inte att elmarknaden är väl fungerande. 15 vet inte.</p>
<p>Företagskunder</p>
<p>Företagskunderna uppvisar en viss okunskap om elmarknadens funktion vilket den förhållandevis höga andelen vet inte svar indikerar. 67 procent av företagskunderna anser att elmarknaden håller på att tas över av ett antal stora bolag och 12 procent är av motsatt uppfattning. 14 procent vet inte.</p>
<p>Företagskunderna är något mer lokalpatriotiska än vad hushållskunderna är. Nästan 6 av 10 företag föredrar ett lokalt elföretag framför ett stort bolag och en fjärdedel av företagskunderna är av motsatt uppfattning. 5 av 10 företagskunderna menar att lokala elleverantörer kan erbjuda minst lika konkurrenskraftiga elpriser som större elleverantörer medan nästan drygt 1 av 10 inte tycker detta. Noterbart många vet inte, 25 procent .</p>
<p>Hälften av företagskunderna anser att valmöjligheterna att kunna välja elbolag har ökat under de senaste åren medan 22 procent inte anser detta. 11 procent vet inte om detta är fallet.</p>
<p>Nästan 5 av 10 företagskunder tycker att konkurrensen på elmarknaden har ökat under de senaste åren. En tredjedel eller 36 procent håller inte med om att konkurrensen på elmarknaden har ökat. 33 procent av företagskunderna anser att elmarknaden totalt sett är en väl fungerande marknad och hela 47 procent tycker inte att elmarknaden är väl fungerande. 8 procent vet inte.</p>
<p>Sammanfattning bedömning för de tre kundgrupperna</p>
<p>Elmarknaden kan utvecklas än mer i samtliga kundgrupper. En förklaring till detta kan vara att elmarknaden fortfarande är en förhållandevis ung marknad och behöver mer tid för att utvecklas. En rimlig uppskattning och baserad på vår erfarenhet, i samband med marknadsbedömningar, är att åtminstone 70 procent av kunderna skall tycka att marknaden är välfungerande. Detta kan dock variera från marknad till marknad.</p>
<p>Mest tydligt är det i totalbedömningen av marknaden där knappt 4 av 10 kunder tycker att den är välfungerande. En annan svaghet i marknaden är att knappt 6 av 10 anser att konkurrensen på elmarknaden har ökat. 6 och 10 kunder anser dessutom att marknaden håller på att tas över av ett antal stora bolag. Ett faktum som bekräftas i andra delar av denna studie som PricewaterhouseCoopers genomfört. Men samtidigt tycker 6 av 10 att valmöjligheterna har ökat på elmarknaden.</p>
<h2>Rapport 3</h2>
<h2>Uppföljning av leverantörsbytesprocessen m.m. maj 2004</h2>
<h2>ECON Analys AB</h2>
<h2>Rapport R-2004-066</h2>
<h2>Sammanfattning och slutsatser</h2>
<p>Sammanfattning</p>
<p>El- och gasmarknadsutredningen (N 2003:04) har anlitat ECON för att undersöka hur leverantörsbytesprocessen för el fungerar och om det finns tänkbara förbättringar att göra.</p>
<p>ECON har tidigare utfört liknande undersökningar vid åtta tillfällen under tidsperioden år 2000 2002. I den senaste undersökningen i oktober 2002, i vilken 18 elhandelsföretag deltog, var antalet anmälningar av leverantörsbyten 2 094 och 89 procent av alla anmälda leverantörsbyten genomfördes på utsatt tid.</p>
<p>I den nu föreliggande undersökningen medverkade 21 elhandelsföretag i stort sätt identiska med de företag som medverkade i de tidigare undersökningarna. Antalet anmälda leverantörsbyten var 14 701 och 93 procent av alla anmälda leverantörsbyten genomfördes vid utsatt tidpunkt. Det bör noteras att resultat domineras kraftigt av ett enskilt företag som anmälde ca 60 procent av bytena och för detta företag var andelen genomförda leverantörsbyten 90 procent.</p>
<p>Antalet leverantörsbyten har ökat kraftigt liksom andelen leverantörsbyten som sker på utsatt tid. Andelen rapporterade startmätarställningar är också betydligt högre än vid tidigare genomförda undersökningar</p>
<p>Ett problem som kvarstår enligt de flesta elhandelsföretagen är att kvaliteten på de mätvärden som rapporteras av nätbolagen fortfarande är bristfällig. Ytterst drabbar detta problem elkunden som får felaktiga räkningar. Bristfälliga mätrapporter leder också till att både ”den nya och gamla” leverantören tvingas att sinsemellan justera ersättningen för avslutad respektive påbörjad elleverans.</p>
<h2>1 Bakgrund</h2>
<p>El- och gasmarknadsutredningen (N 2003:04) har bland annat i uppdrag att analysera om det finns tänkbara förbättringar att göra på elmarknaden och hur specifika krav på elmarknadens olika aktörer lämpligen bör utformas samt utreda behovet av sanktionssystem mot nätföretag som inte följer ellagens föreskrifter om leverantörsbyten.</p>
<p>ECON har vid flera tillfällen genomfört uppföljningar av leverantörsbytesprocessen på uppdrag av Schablondelegationen (Delegationen) och Statens Energimyndighet (STEM) i syfte att belysa hur stort antal av de anmälda bytena som kunde genomföras på föreskrivet sätt. Uppföljningarna bygger på uppgifter från ett 20-tal elhandelsföretag. Uppföljningarna gav en samlad bild av vad som har fungerat och inte fungerat vid leverantörsbytena och vilka förbättringar som har kunnat noteras när allt fler aktörer använder sig av det föreskrivna kommunikationssystemet.</p>
<p>ECON har presenterat sammanfattande rapporter av de tidigare uppföljningarna. Rapporterna innehåller också en relativt omfattande kvantitativ sammanfattning av antalet anmälda respektive genomförda byten, antal byten som bekräftats enligt föreskrift osv. samt några förklaringar till de orsaker som har förhindrat leverantörsbytena. Bland dessa har noterats avsaknad av eller brister i användningen av kommunikationssystem för leverantörsbytesanmälan hos ett antal aktörer samt att aktörernas/deras ombuds system inte alltid uppfyllt gällande Ediel standard. Ett av de största problemen som noterades hos företagen var att elektronisk kommunikation vid leverantörsbyten ännu inte används enligt föreskrift.</p>
<p>Delegationen har vid uppföljningstillfällena informerat aktörerna om resultaten och lämnat några rekommendationer till förbättringsåtgärder. Delegationen avslutade sitt uppdrag vid årsskiftet 2001/2002. Efter det genomförde ECON fortsatta uppföljningar på uppdrag av STEM. Senaste uppföljningen ägde rum i oktober 2002.</p>
<p>Utredningen vill nu följa upp utvecklingen under våren 2004 och har givit ECON i uppdrag att genomföra en förnyad uppföljning liknande de tidigare. Uppföljningen skall kompletteras med elhandelsföretagens syn på hur leverantörsbytesprocessen fungerar och om det finns några åtgärder i form av ändringar i regelverket som skulle säkerställa eller förenkla leverantörsbytesprocessen.</p>
<h2>2 Problem och metod</h2>
<p>När schablonavräkningsreformen infördes i november 1999, bedömde både branschen och myndigheterna att det var angeläget att följa upp leverantörsbytesprocessen och dra lärdomar som leder till förbättring i den. Nu har det dock gått en tid sedan den senaste uppföljningen togs fram. Samtidigt som branschen har noterat ett ökande antal leverantörsbyten saknas en uppdaterat bild av hur dessa byten har fungerat. Den nu aktuella uppföljningen som beskrivs närmare i denna rapport, syftar till att aktualisera bilden av leverantörsbytesprocessen och, liksom tidigare, belysa hur leverantörsbytesprocessen fungerar samt problem som fortfarande finns kvar.</p>
<p>Detta sker nu som tidigare genom att söka information hos ett 20-tal elhandelsföretag och kartlägga i den mån det varit möjligt deras erfarenheter och problem vid leverantörsbytena. En viktig fråga är att följa upp vilka åtgärder som aktörerna vidtagit för att få processen att fungera och vilka förbättringar som kan noteras sedan tidigare uppföljningar. Det är därför viktigt att valet av målgrupp för denna undersökning omfattar i stort samma grupp av aktörer som tidigare undersökningar och på det sättet säkra en kontinuitet i uppföljningen.</p>
<p>Aktörernas struktur är dock allt annat än statisk. Företag säljs och slås samman, grupper av företag organiseras för att kunna agera samlat på marknaden. Därför har ECON reviderat målgruppen från tidigare undersökningstillfällena och utökat den något för att kompensera en del bortfall av tidigare aktörer. Målgruppen för undersökningen består av 20 aktiva elhandelsföretag. Inom gruppen finns företag som representerar olika lösningar för leverantörsbyteshantering i egen regi eller ombud, liksom företag med olika typer av ägande och marknadsprofil.</p>
<p>Insamling av uppgifter för undersökningen har skett på två sätt:</p>
<p>• Enkät. Kortfattade enkäter har sänts via  e-mail till företagen i målgruppen. Enkätinnehållet har utformats med utgångspunkt i de tidigare uppföljningarna men med fokus på hur aktörerna uppfyller regelverket, föreskrifter och standarder. Vid denna uppföljning gäller även att belysa på nära håll de felande länkarna i informationsutbytet mellan aktörerna och följa upp vilka åtgärder som vidtas av aktörerna för att begränsa felen. Enkätsvaren återspeglar även elhandelsföretagens synpunkter på brister i nuvarande leverantörsbytessystemet samt ger företagen eventuella förslag till åtgärder för att säkerhetsställa eller förenkla dessa processer.</p>
<p>• Kompletterande intervjuer. Att besvara enkäten var frivilligt för de tillfrågade företagen. Företagen kunde välja att besvara enkäten fullständigt, delvis eller inte alls. Av de 24 tillfrågade företagen har 21 besvarat enkäten relativt fullständigt. De inkomna uppgifterna har genom löpande kontakt med företagen kontrollerats och kompletterats.</p>
<h2>3 Tidigare genomförda undersökningar</h2>
<p>Undersökningar av liknade karaktär har genomförts av ECON vid åtta tillfällen under tidsperioden september 2000 till oktober 2002. Uppdragsgivare för de senaste undersökningarna har varit Energimyndigheten efter det att Schablondelegationen lagts ner. Syftet med undersökningarna var då som nu att studera hur leverantörsbytesprocessen fungerar från elleverantörernas synvinkel. I undersökningen från den 1 oktober 2002 tillställdes enkäten 21 elhandelsföretag, som även tidigare har medverkat i motsvarande undersökningar. 3.1 Resultat från tidigare undersökningar</p>
<p>De 18 företagen, som besvarade den senaste enkäten har rapporterat att sammanlagt 2 904 leverantörsbyten anmäldes under augusti 2002, av vilka samtliga avsåg byte den 1 oktober 2002. Av dessa byten kunde 89 procent genomföras utan förseningar, jämfört med 92 procent vid undersökningstillfället i maj 2002.</p>
<p>När det gäller företagens förmåga att följa regelverket var resultatet betydligt sämre. Endast 40 procent av de anmälda leverantörsbytena (via meddelande Z03) bekräftades inom fem arbetsdagar från nätbolagens sida. Detta är en markant försämring jämfört med föregående undersökning i maj 2002, då 52 procent bekräftades i tid.</p>
<p>Några orsaker till förseningar från nätföretagens sida har varit att:</p>
<p>• anläggningsidentitet saknades i 60 85 procent av fallen</p>
<p>• nätområdesidentitet saknades i 5 10 procent av fallen</p>
<p>• el-användarens identitet saknades i 10 15 procent av fallen</p>
<p>• annat fel har uppstått i 5 10 procent av fallen.</p>
<p>Enligt regelverket ska nätägaren vid anmält leverantörsbyte rapportera mätarställning för kundens uttagspunkt senast tio arbetsdagar efter aviserat bytesdatum. Per den 1 oktober 2002 rapporterades 39 procent av mätarställningarna inom föreskriven tid. Detta är en klar försämring jämfört med undersökningen i maj 2002, då motsvarande antal var 60 procent. 3.2 Slutsatser från tidigare uppföljningar</p>
<p>Trots att det anses vara en stor brist vid leverantörsbyten, har det låga antalet av rapporterade mätarställningar och orsaken till detta, inte blivit utrett närmare. Avsaknaden av mätarställningar i rätt tid påverkar elräkningen till kunden och avräkningen av elleveransen mellan ”den gamla och nya” leverantören. Risken är att kunden får försenade, felaktiga eller dubbla fakturor. Även de balansansvariga företagen kan drabbas om det är ett stort antal kunder som ”har lämnat” en leverantör utan att deras förbrukning har blivit slutligen avräknat. För att undvika detta har ”den nya” elleverantören behövt lägga ned resurser för att manuellt följa upp och få fram mätvärden från nätbolagen.</p>
<p>Generellt sett har ungefär hälften av elhandelsföretagen ansett att leverantörsbytesprocessen fungerar medan den andra hälften tyckt att processen inte fungerat som den skall. Huvudproblemen enligt dessa, har varit att många nätägare inte följer reglerna för bytesbekräftelse eller rapportering av mätarställningar. De noterar också att de initiala problemen med elektronisk kommunikation av anmälan och bekräftelse har förbättrats markant vid senaste undersökningarna.</p>
<h2>4 Sammanfattande resultat av uppföljningen under maj 2004</h2>
<p>ECON sände enkät till 24 elhandelsföretag och 21 företag har besvarat enkäten helt eller delvis. De företag som inte besvarat enkäten, har avböjt på grund av personalbrist eller nyligen genomförd sammanslagning av två elhandelsföretag med numera gemensam hantering av leverantörsbytesprocessen. 4.1 Resultat av uppföljningen</p>
<p>Antalet anmälda leverantörsbyten som skulle genomföras den 1 maj 2004 var 14 747. Åtta elhandelsföretag har angivit att det var färre byten i maj 2004 jämfört med en ”normal månad”, medan två företag har angivit att det var fler byten än för en ”normal” månad. Resten av företagen har inte besvarat frågan.</p>
<p>I tabell 4.1 visas en sammanställning av enkätsvaren. För att möjliggöra uppföljningen av eventuella förändringar visas resultaten från samtliga tidigare uppföljningar tillsammans med den senaste som gäller den 1 maj 2004 ( skuggat fält). * Vid dessa två uppföljningstillfällen ingick elhandelsföretag inom organisationen ”Oberoende Elhandlare”. ** ***</p>
<p>Antalet leverantörsbyten som anmäldes under mars 2004 till de 21 elhandelsföretag som ingick i undersökningsgruppen var 15 218 varav 14 747 avsåg leverantörsbyte den 1 maj 2004. Av dessa anmälningar genomfördes leverantörsbytet för 13 664 eller 93 procent. Det visar ett bättre resultat än vid den senaste undersökningen i oktober år 2002.</p>
<p>Det bör noteras att ett enda företag av de tillfrågade har haft mer än 60 procent av samtliga leverantörsbyten under månaden. Det innebär att hanteringen av bytena just för det företaget kraftig påverkar det sammanlagda resultatet, t.ex. antalet leverantörsbyten som kunde genomföras i tid var på 90 procent, dvs. lägre än för de övriga i gruppen.</p>
<p>Vid den senaste uppföljningen anmälde de tillfrågade elhandelsföretagen ett mycket större antal leverantörsbyten än tidigare. Ett större antal byten ställer högre krav på administrationen på företagen och kommunikationen emellan företagen för att bytena skall hinna genomföras i tid. Resultatet visar trots det höga antalet leverantörsbyten för maj 2004 på en klar förbättring i andelen leverantörsbyten som kunde genomföras i tid.</p>
<p>En iakttagelse är att ju fler leverantörsbyten som skall genomföras desto viktigare är det att de administrativa systemen och kommunikationerna fungerar. Det är administrativt tungt att manuellt följa upp felaktigheter i kommunikationen. Det högre antalet genomförda byten i kombination med det lägre antalet påtalade felaktigheter i anmälningarna kan t.ex. tala för en förbättring i underlagen från elhandelsföretagen eller i kommunikationen emellan elhandels- och nätföretagen.</p>
<p>Den del av elhandelsföretagens Ediel-system som är avsedd för att hantera leverantörsbytesanmälningarna benämns PRODAT. En majoritet av de tillfrågade företagen använder egna PRODAT system men det finns ett antal som anlitar externa leverantörer av PRODAT tjänsten. Antalet företag som hanterar ”PRODAT” i egen regi framgår av nedanstående diagram.</p>
<p>Diagram 4.1. Antal anmälda respektive andel genomförda leverantörsbyten per 1 maj 2004 samt PRODAT lösning</p>
<p>Antal aviserade byten 1 oktober  Andel genomförda utan försening</p>
<p>Av diagrammet framgår att 12 elhandelsföretag kunde genomföra alla anmälda leverantörsbyten per den 1 maj 2004. För de övriga 9 elhandelsföretagen varierar andelen genomförda byten från 90 procent till 99 procent. 4.3 Kvaliteten i nätföretagens svar på elhandelsföretagens anmälningar</p>
<p>Enligt gällande föreskrifter är nätföretagen skyldiga att bekräfta en anmälan om leverantörsbyte från ett elhandelsföretag inom 5 arbetsdagar. I tabell 4.2 visas en sammanställning av hur nätföretagen uppfyller kraven på att bekräfta anmälda leverantörsbyten.</p>
<p>Två elhandelsföretag som ingår i undersökningsgruppen har administrativa system, som inte i efterhand kan ge information om hur deras anmälningar har hanterats. I undersökningen ingår därför bara 19 elhandelsföretag som tillsammans hade 5 064 leverantörsbyten anmälda per den 1 maj 2004. I tabell 4.2 har rader med anmälda byten som inte genomförts grå markerats.</p>
<p>Sammanlagt kunde 98 procent av de anmälda bytena genomföras i tid. Kolumnen till höger visar antalet företag som har fått föreskriftsenliga respektive felaktiga bekräftelser av sina anmälningar.</p>
<p>Av tabellen framgår också att 9 procent av anmälningarna blev bekräftade senare än 5 arbetsdagar, men leverantörsbytet kunde ändå genomföras vid den utsatta tidpunkten. En liten del anmälningar, 1 procent besvaras överhuvudtaget inte av nätägaren. 4.4 Felkällor i elhandelsföretagens anmälningar</p>
<p>Av totalt 5 064 anmälningar av leverantörsbyte den 1 maj 2004 har nätbolagen bedömt 224 eller 4 procent, som felaktiga. Av dessa kunde 162 eller 3 procent korrigeras av elhandelsföretagen så att leveransbytet kunde genomföras vid avtalad tidpunkt. Av tabell 4.3 kan utläsas frekvensen av olika fel som leder till att nätbolagen inte kan bekräfta leverantörsbytet. Det är speciellt två felkällor som dominerar, att uppgifter om anläggningens identitet (ID) saknas eller att uppgifter om elabonnenten saknas eller avviker från nätbolagets register.</p>
<p>Felorsaken tycks till större delen bero på uppgifter som elleverantören har ansvar för eftersom elhandlaren är skyldig att ange korrekt uppgift på områdes- och anläggnings-ID i sin anmälan.</p>
<p>De allra flesta elhandelsföretag, 75 procent, anmäler sina leverantörsbyten löpande vart efter de tecknar nya elleveransavtal med kunden. Endast ett elhandelsföretag har svarat att alla nya elleveransavtal tecknade under en månad anmäls till respektive nätföretag i slutet av månaden. Resterande elhandelsföretag har rutinen att anmäla bytena till nätföretagen vid ett antal tillfällen under månaden när ett antal nytecknade elleveransavtal finns.</p>
<p>De flesta elhandelsföretagen, 13 av 18, har angivit att det förekommer avvikelser mellan kunduppgifterna i deras egen kundregister och nätföretagens register. Detta är ett relativt stort problem som korrigeras i efterhand när nätföretaget returnerar de ”felaktiga” anmälningarna. 4.5 Rapportering av mätvärden</p>
<p>Den delen av Ediel-systemet som hanterar rapportering av mätvärden benämns MSCONS. Enligt föreskrifterna skall nätbolaget lämna uppgifter om startmätarställningen till ”den nya och den gamla” elleverantören senast 10 arbetsdagar efter leverantörsbytesdagen. Diagram 4.2 visar antalet leverantörsbyten där startmätarställningen rapporterades inom föreskriven tid. I denna del har 20 elhandelsföretag med tillsammans 5 232 leverantörsbyten besvarat enkäten.</p>
<p>Diagram 4.2. Antalet genomförda leverantörsbyten per elhandelsföretag och andelen rapporterade startmätarställningar per elhandelsföretag</p>
<p>Diagrammet visar sammantaget på en klar förbättring jämfört med tidigare undersökningar. Numera har totalt 88 procent av alla startmätarställningar lämnats i tid av nätbolagen till elhandelbolagen, jämfört med bara 39 procent i oktober 2002.</p>
<p>Det noteras också att andelen rapporterade startmätarställningar mellan företagen saknar korrelation med antalet anmälda leverantörsbyten. Andelen rapporterade mätarställningar inom 10 arbetsdagar varierar mellan de tillfrågade företagen. En orsak kan vara att leverantörsbytena har skett inom olika nätområden som till olika grad klarat av rapporteringen i tid. Denna undersökning omfattar inte kartläggning av nätbolagens rapportering av mätarställningar.</p>
<h2>5 Elhandelsföretagens syn på leverantörsbytes- och mätvärdesprocesserna m.m.</h2>
<p>Sammanfattningsvis har elhandelsföretagen lämnat synpunkter på leverantörsbytes- och mätvärdesprocessen enligt följande;</p>
<p>Enligt de flesta elhandelsföretagen fungerar leverantörsbytesprocessen tillfredställande. Det är endast några procent av bytena som inte sker vid utsatt tidpunkt för avsedd leveransstart. En orsak till fördröjningen i den mån en sådan förekommer är att det fortfarande finns en, om dock liten, andel anmälningar som bedöms som felaktiga av nätbolagen. Sådana anmälningar i vilka anläggnings ID eller personuppgifter inte stämmer överens med motsvarande uppgifter i nätföretagens egna register returneras till elhandelsföretagen.</p>
<p>Särskilt de företag som har många leveransbyten påtalar att korrigeringen av felaktiga anmälningar via telefon och e-mail tar mycket resurser i anspråk och att regelverket inte är helt klart utformat på denna punkt. Två elhandelsföretag anser dessutom att kravet som ställs från nätbolagen angående identiteten på den person som tecknar el- och nätavtal är svår att tillämpa. De föreslår istället en tydligare styrning av de specifika krav på de uppgifter som skall finnas i en anmälan av ett leverantörsbyte.</p>
<p>I de fall leverantörsbytet inte kunde genomföras på utsatt datum, meddelas kunden om förseningen via brev eller telefon. Om fördröjningen bedöms bero på omständigheter som inte kunden rår över, kompenseras kunden ekonomiskt av de flesta elhandelsföretagen.</p>
<p>De flesta företag har påtalat att mätvärdesrapporteringen fungerar sämre än leverantörsbytesprocessen i övrigt. Vid leveransstart lämnar nätbolagen ca 12 procent av alla startmätarställningar senare än de 10 arbetsdagar som föreskrifterna kräver. Även de mätarställningar som rapporteras i tid är i många fall inte baserade på faktisk avläsning utan är preliminärt framräknade. När kunder flyttar från en anläggning rapporteras mätarställningarna sent till elhandelsföretagen. Felaktiga och försenade mätarställningar innebär, förutom merarbete för elhandelsföretagen, också att kunderna får felaktiga elräkningar.</p>
<p>Ett förslag till åtgärd som har lämnats i enkätsvaren för att minska problemen med startmätarställningarna, är att utreda vidare om att den nya kunden kan tilldelas ett större ansvar för att rätt startmätarställning tas fram vid leveransstart.</p>
<p>Kommunikationen av mätarställningar mellan företagen sker i många fall via e-mail istället för via Ediel. På så sätt skapas ytterligare fördröjningar och försämrad kvalitet på mätvärdesrapporteringen. Speciellt de företag som administrerar stort antal byten understryker att kommunikation måste ske via Ediel.</p>
<p>Några av de tillfrågade elhandelsföretagen ställer sig positiva till tätare möjligheter till leverantörsbyten och anser att det är något som på sikt bör utredas. De flesta anser dock att möjlighet till tätare leverantörsbyte t.ex. var 14:e dag, inte kan genomföras före den 1 juli 2009. Innan dess bör reformen med månadsavläsning prioriteras och tilldelas de resurser som krävs av marknadens aktörer.</p>
<p>Det företag som har de flesta leverantörsbyten ser införandet av ett centralt register för elanläggningar, elmätare m.m. som ett alternativ till nuvarande enskilda företagskundregister. Detta förväntas minska såväl de totala kostnaderna för leverantörsbytes- och mätvärdesprocesserna som att förbättra säkerheten av systemdriften jämfört med nuvarande system.</p>
<p>Av enkätsvaren kan det också noteras att en viss osäkerhet råder hos elhandelsföretagen angående hur mätvärdeshanteringen kommer att fungera med två olika system, schablonberäkning av förbrukningen och faktisk förbrukning, under åren fram till den 1 juli 2009, när reformen med månadsavläsning av elmätarna skall var genomförd.</p>
<h2>6 Slutsatser och rekommendationer</h2>
<p>Antalet anmälda leverantörsbyten per den 1 maj 2004 var betydligt större än i motsvarande undersökning den 1 oktober 2002 (14 747) respektive (2 904). De elhandelsföretag som deltagit i de båda undersökningarna är i stort sätt identiska. Andelen anmälda leverantörsbyten som faktisk genomfördes den 1 maj 2004 var 93 procent jämfört med 89 procent i undersökningen 1 oktober 2002.</p>
<p>Två elhandelsföretag har administrativa system som i efterhand inte kan besvara enkätens frågor om antalet bekräftade anmälningar inom 5 arbetsdagar. Antalet anmälda leverantörsbyten för de</p>
<p>19 resterande elhandelsföretagen var för 1 maj 2004 5 064 respek- tive 2 904 för okt 2002. Andelen genomförda leverantörsbyten för denna grupp av 19 företag var 98 procent. Att återstående leve- rantörsbyten inte kunde genomföras på avtalat tidpunkt berodde på att felaktiga anmälningar inte kunde korrigeras i tid eller att nätbolagen inte besvarat elhandelsföretagens anmälningar på leve- rantörsbytet.</p>
<p>Felaktigheter i anmälan om leverantörsbyte beror till stor del på att elhandelsföretagen har avvikande person- och identitetsanlägg- ningsuppgifter från de uppgifter nätägaren har i sina register. Av enkätsvaren framgår att på den punkten råder oklarhet i gällande föreskrifter och aktörerna tolkar föreskriften olika.</p>
<p>De elhandelsföretag som administrerar många leverantörsbyten anser att all kommunikation mellan aktörerna måste ske via Ediel och att åtgärder bör vidtagas så att alla uppfyller denna del av regelverket.</p>
<p>För inrapporteringen av startmätarställningar har det skett en tydlig förbättring. Andelen startmätarställningar som rapporteras i tid var för den 1 maj 2004 88 procent jämfört med 39 procent för undersökningen den 1 oktober 2002.</p>
<p>Att döma av enkätsvaren är rapportering av mätvärden den pro- cess som idag orsakar de flesta problemen för såväl elhandels- företagen som deras kunder. Nätföretagen lämnar startmätarställ- ningarna sent och startmätarställningarna kan vara beräknade och inte avlästa. Vid avflyttning av kunder kommer avlästa mätar- ställningar sent och kvaliteten på mätarställningar är inte till- fredställande.</p>
<p>Enligt elhandelsföretagens enkätsvar finns en del åtgärder för att uppnå en så gott som hundraprocentig funktion på leverantörs- bytesprocessen och mätvärdeshanteringen. I det sammanhanget bör följande punkter övervägas att utredas vidare:</p>
<p>• Inför tydligare direktiv på vilka personer som får teckna elavtal. Åtgärden bör minska antalet felaktiga anmälningar av leve- rantörsbyten.</p>
<p>• Överväg åtgärder mot nätföretag som inte besvarar anmäl- ningar om leverantörsbyten inom 5 arbetsdagar med följden att tidpunkten för utlovad leveransstarten fördröjs.</p>
<p>• Ett stort antal leverantörsbyten sker vid utlovad tidpunkt, trots att inte nätföretagen har besvarat anmälan inom 5 arbetsdagar. Saknar tidsperiodens längd relevans?</p>
<p>• Vidta åtgärder för att förbättra kvaliteten på rapporteringen av mätarställningar. Debiteringsunderlaget skall vara korrekt för att minska antalet felaktiga elfakturor och avräkningsproblem mellan ”den gamla och nya” elleverantören.</p>
<p>• Tvingande styrning så att all kommunikation mellan markna- dens parter skall ske via Ediel.</p>
<p>• På sikt bör ett centralt register för elkunder, nätkunder och anläggnings ID m.m. införas. Registret skulle skapa ordning och reda på leverantörsbytena samt förenkla hantering av mätarställningarna. Principerna skall vara samma som idag, men istället för att stora mängder meddelanden skickas mellan marknadens aktörer kommer detta upplägg att administreras inom en och samma ”system”.</p>
