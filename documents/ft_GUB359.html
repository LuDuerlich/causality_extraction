<h1>Arbetslivets (o)synliga murar</h1>
<h2></h2>
<p>Redaktör: Paulina de los Reyes</p>
<p>Rapport av Utredningen om makt, integration och strukturell diskriminering</p>
<p>Stockholm 2006</p>
<h2>Förord</h2>
<p>Utredningen om Makt, integration och strukturell diskriminering tillsattes efter ett regeringsbeslut den 22 april 2004 och har i uppdrag att identifiera och kartlägga mekanismer bakom strukturell/institutionell diskriminering på grund av etnisk och religiös tillhörighet. Resultaten ska redovisas successivt i syfte att ge underlag för en fördjupad diskussion om och åtgärder mot strukturella hinder för att alla medborgare ska kunna delta i samhällslivet på lika villkor och med samma möjligheter. Föreliggande rapport granskar den strukturella/institutionella diskrimineringen inom arbetslivet och är utredningens tionde publikation.</p>
<p>Arbetets betydelse för integration har länge diskuterats av samhällsvetare. Moderniseringens tendens till splittring och fragmentering har gjort det moderna samhällsbygget till en ständigt aktuell fråga. Tillgången till arbete är viktig för individer i arbetsför ålder både för att kunna försörja sig och för att bidra till välfärden för alla grupper i samhället. Detta förutsätter att alla samhällsmedlemmar har lika rättigheter och möjligheter till arbete. Men forskning om den svenska arbetsmarknaden visar att så är inte fallet. Vissa arbetssökande särbehandlas negativt av olika skäl. Personer med invandrarbakgrund, religiösa minoriteter och kvinnor hör till dessa diskriminerade grupper på den svenska arbetsmarkanden.</p>
<p>Svårigheter att få ett arbete är dock inte det enda hindret för diskriminerade grupper. Diskrimineringen av personer med invandrarbakgrund i arbetslivet har hamnat i skymundan och är ett eftersatt forskningsfält. De knappa satsningarna på forskning om diskriminering överlag är ytterligare ett hinder för att nå kunskap om detta.</p>
<p>I forskningen och debatten om ”invandrarna och arbetsmarknaden” är det förhållandevis känt att en grupp människor under benämningen ”invandrarna” tillskrivs kollektiva egenskaper vilket påverkar deras chanser på arbetsmarkanden och i arbetslivet. ”Invandrarna” associeras i mångt och mycket med negativa egenskaper som t. ex. ”arbetslöshet”, ”utanförskap” och ”bidragsberoende”. Dessa associationer förstärker den rådande etniska maktordningen på arbetsmarknaden genom att undvika att fokusera på samhällets strukturella och institutionella förhållanden som utgör hinder för tillgång till arbete och delaktighet i samhället på lika villkor.</p>
<p>Ofta framförs bristande kunskaper i det svenska språket som ett viktigt hinder för ”invandrarna” att få arbete i Sverige. Flera svenska och internationella studier visar att språkets betydelse är kraftigt överdriven och att det finns andra strukturella och institutionella hinder som spelar betydligt större roll för exkludering av personer med invandrarbakgrund från arbetsmarkanden och arbetslivet. Utseende, hudfärg, namn, religiös tillhörighet och var i världen man är född begränsar respektive ökar individens chanser på arbetsmarkanden. Det är inte så mycket språket utan brytningen som påverkar ”invandrarnas” tillgång till arbete och deras möjligheter och hinder i arbetslivet. Bryter man på amerikanska respektive på arabiska ger individen olika status och därmed påverkar deras möjligheter på arbetsmarknaden. Dessa egenskapers sociala status bestäms inte av innehavarna själva, utan av det omgivande samhället och dess strukturella och institutionella sammanhang.</p>
<p>Arbetsplatserna och arbetsorganisationerna är inte isolerade från det övriga samhället och är en historiskt och kulturellt definierad plats för social interaktion, förhandling och maktutövande.</p>
<p>Det är inte bara tillgången till arbete som är ett påtagligt problem för många personer med invandrarbakgrund, utan också deras situation i arbetslivet. Många personer med invandrarbakgrund andrafieras genom att de ses som ”mångfaldsagenter” som besitter ”kulturkompetens” på grund av deras ”olikheter” från ”oss”. Stereotypiska föreställningar hos arbetsgivare och medarbetare resulterar i säruppgifter för dessa personer. Oavsett arbetsgivarens intentioner leder denna tudelning av personalen i ett ”dem - invandrarna” och ett ”vi - svenskar” till en förstärkning av den segregerade och diskriminerande arbetsmarknaden och arbetslivet. Människor som föreställs tillhöra ”de andra” inte bara tvingas mer eller mindre att utföra vissa bestämda arbetsuppgifter utan också förpassas till vissa branscher, som t.ex. städ- och restaurangbranschen. Många personer med invandrarbakgrund med hög utbildning och goda meriter degraderas och tvingas till att ”köpa sina jobb” genom att ”starta eget”. Det är dock inte bara personer med hög utbildning som blir diskriminerade, utan också alla grupper som föreställs tillhöra ”de andra”. Personer med invandrarbakgrund drabbas, oavsett meriter, av den strukturella/institutionella diskrimineringen på arbetsmarknaden och andra samhällsområden. Dessa mekanismer av andrafiering och diskriminering undergräver arbetsmarknadens och arbetslivets integrerande funktion. Detta är ett fält som behöver utforskas betydlig mer.</p>
<p>Föreliggande rapport är ett viktigt bidrag för att belysa diskrimineringens mekanismer i arbetslivet.</p>
<h2>1 Arbetslivets (o)synliga murar Diskriminering i arbetslivet Inledning</h2>
<p>När pulsen ska tas på ett samhälle och samhällstillståndet ska beskrivas är ”arbete”, ”arbetsmarknad” och ”arbetsliv” begrepp som ofta förekommer. Vad som händer (eller inte händer) inom dessa områden antas kunna ge tydliga signaler om den sociala organiseringens effektivitet och förmåga att skapa välstånd. Det är just genom människors arbete och dess produktiva allokering via en marknad för arbete och varor som samhällets resurser kan växa och komma alla medborgare tillgodo. Därför är dessa begrepp centrala kategorier, inte bara för ekonomiska teorier som har produktionen och dess institutioner i fokus, utan även för politiska ställningstaganden om vilka prioriteringar som är nödvändiga, om skilda samhällsaktörers ansvar och om hur samhällets resurser ska fördelas. När den svenska regeringen i sin regeringsförklaring 2002 definierade två centrala mål för hela mandatperioden var det arbetslivet och arbetsmarknaden som stod i fokus. Att minska sjukskrivningarna och att öka invandrade svenskars tillträde till arbetsmarknaden uppgavs vara avgörande för landets framtid:</p>
<p>Dessa två samhällsproblem de höga sjuktalen och de många invandrarnas utanförskap är denna mandatperiods allt annat överskuggande arbetsuppgifter. Ansvaret är gemensamt. Medverkan kommer att behövas från alla aktörer (Regeringsförklaringen 1 oktober 2002).</p>
<p>Arbetet är fortfarande i fokus 2005 när strukturomvandlingens krav på rörlighet hos arbetskraften påtalas i regeringsförklaringen, samtidigt som det fastlås att ”alla som vill och kan arbeta ska kunna få ett jobb” (Regeringsförklaringen 13 september 2005). Beskrivningen ger onekligen en positiv bild av arbetsmarknadsläget, där uppgifter om färre sjukskrivningar och ökad sysselsättning för utlandsfödda förstärker bilden av en förbättrad situation för individer som drabbats av ohälsa och utanförskap. Hur dessa uppgifter kan tolkas i ljuset av regeringens tidigare utfästelser är dock oklart. Avspeglar färre sjukskrivningar en förbättrad arbetshälsa? Kan ökad sysselsättning bland utlandsfödda ses som ett tecken på minskat utanförskap? Håller arbetslivets murar på att ge vika? Föreslagna insatser inom integrationsområdet, inte minst översynen av integrationspolitikens mål, inriktning och organisation, tyder emellertid på att många ansträngningar återstår innan målet om minskat utanförskap har uppnåtts.</p>
<p>Innan vi går vidare kan det vara illustrativt att stanna upp vid metaforen invandrarnas utanförskap . I regeringsförklaringen avser detta utanförskap arbetslivet. ”Invandrarna”, invandrade svenskar eller utlandsfödda, omtalas utifrån denna särskilda belägenhet och definieras kollektivt utifrån denna gemensamma problembild. Metaforen betecknar inte bara det som ger denna grupp en kollektiv identitet, den talar även om var denna identitet (och dess problem) uppstår. När invandrarskap associeras till en position utanför arbetsmarknaden och beskrivs med utgångspunkt i låg sysselsättning, hög arbetslöshet, rekryteringshinder, anställningsbarhet, m.m. definieras också problemets karaktär och dess eventuella lösningar. Utanförskap blir liktydigt med att ställas utanför arbetsmarknadens villkor och möjligheten till ett arbete görs till – vilket upprepas gång på gång – en nyckel till integration, utan att vare sig arbetsvillkoren eller arbetets innehåll behöver diskuteras, än mindre ifrågasättas. Det finns även andra implikationer. Metaforen gör arbetsmarknaden och arbetslivet till en plats dit invandrare inte äger tillträde; till ett åtråvärt rum vars materiella och symboliska värde förstärks av dess (etniska) exklusivitet. Att ställas utanför arbetslivets murar innebär inte bara att stängas ute från konsumtionsmöjligheter, trygghet och valmöjligheter. Det innebär också att berövas ett livssammanhang, delaktighet i samhällslivet, berättigande till samhällsresurser och förutsättningar för ett fullvärdigt medborgarskap.</p>
<p>Invandrarskapets betydelse på arbetsmarknaden kan knappast underskattas. Uppgifter om sysselsättningsnivåer, arbetslöshet, rekryteringspraktiker, utsortering på etnisk basis och oreglerat arbete talar alla sitt tydliga språk. I rapporten, På tröskeln till lönearbete . Diskriminering, exkludering och underordning av personer med utländsk bakgrund  (Neergaard, 2006), visar att vägen från arbetssökande till anställning kantas av en rad hinder och svårigheter som kan tolkas i termer av strukturell diskriminering. Utanförskapet är, som rapportens olika bidrag framhåller, inte ett problem som kan förklaras utifrån de arbetssökandes faktiska och/eller föreställda egenskaper, utan ett resultat av exkluderingsmekanismer på arbetsmarknadsnivå och diskriminerande praktiker på institutionell nivå. Utanförskapet bör således förstås och motverkas utifrån de processer som särskiljer arbetskraften i olika och hierarkiskt ordnade grupper. Metaforen om ”invandrarnas utanförskap” och ”invandrade svenskars tillträde till arbetsmarknaden” berör i själva verket en mycket vidare problematik, där såväl arbetslivets hierarkier som utsorteringsmekanismer på etnisk basis ständigt genererar en arbetskraft som befinner sig i arbetslivets utkanter.</p>
<p>Det finns emellertid en risk att fokuseringen på dem som saknar tillträde till arbetsmarknaden överskuggar det faktum att de allra flesta personer med invandrarbakgrund redan befinner sig i arbetslivet och försörjer sig genom sitt arbete. En ensidig belysning av invandrarskapets villkor på arbetsmarknadsnivå bidrar till att osynliggöra den etniska dimensionen av vissa konkreta problemområden i arbetslivet, som till exempel arbetsrelaterad ohälsa, skadlig arbetsmiljö, tillämpning av arbetsrätten, karriärmöjligheter, rörlighet och kompetensutveckling m.m. TPF FPT  Samtidigt som metaforen om invandrarnas utanförskap definierar etnicitet utanför arbetslivets murar, frikopplas arbetslivets utmaningar, svårigheter och orättvisor från sina etniska implikationer. Metaforen skapar också tystnad om hur etniska skillnader skapas och upprätthålls i arbetslivet. Avsaknaden av problematisering av arbetsvillkoren för anställda med invandrarbakgrund, eller av förekomsten av diskriminering, mobbning, osynliggörande och andra trakasserier kan därför ses som ett uttryck för invandrarskapets diskursiva frånvaro i arbetslivssammanhang.</p>
<p>En möjlig förklaring till denna tystnad är att etnicitet saknar betydelse i arbetslivet och att talet om arbete som nyckel till integrationen stämmer. Arbetslivet förväntas skapa likvärdiga villkor för alla och därför blir diskriminering ett problem som främst diskuteras i anslutning till en position utanför arbetslivets gemenskap och även utanför arbetsmarknadens sfär.</p>
<p>Det finns dock en rad omständigheter som talar för att arbetslivets förmåga att skapa likvärdiga villkor för de anställda knappast överensstämmer med de nya post-tayloristiska arbetsorganisationerna och inte heller med rådande anställningsvillkor. Tidsbegränsade anställningar, arbetets instabilitet, oreglerade arbetsförhållanden och hegemoniska kontrollformer indikerar att nya arbetsorganisationer återskapar hierarkiska modeller som inte främst baseras på byråkratiska strukturer utan snarare kan relateras till individernas position i förhållande till kärnverksamheten och till företagets ideologiska profil (de los Reyes 2001). I det sammanhanget kan man även se framväxten av en diskurs som genom att prisa homogeniteten och framhäva de outtalade överenskommelsernas primat skapar en idealbild av ledarskap, kontroll och rationalitet där skillnader i första hand uppfattas som avvikelser från denna bild. Det är också denna idealbild som utgör basen för konstruktionen av ”den andra” inom organisationen och även för vidmakthållandet och naturaliserandet av hierarkier utifrån kategoriseringar av kön, etnicitet, ålder, funktionsduglighet, m.m.</p>
<p>I detta sammanhang utgör knappast diskurser som utifrån ett bejakande av olikheter postulerar mångfaldens fördelar för arbetsliv och samhälle ett alternativ till likhetsidealet. Ett grundläggande problem är att mångfaldsdiskursen förutsätter olikhet  – etniskt, könsmässigt, kulturellt, m.m. – men ignorerar dess tillblivelse och symboliska betydelse för hierarkiska relationer i arbetsorganisatoriska sammanhang. Så länge den diskursiva konstruktionen av mångfald främst definierar olikheter som variationer förblir de maktstrukturer som ger upphov till dessa o(jäm)likheter osynliga och opåverkade. Ojämlikhet i fråga om makt, inflytande och resurser är kritiska områden som inte berörs av diskursen. TPF FPT</p>
<p>Normskapande processer i arbetslivet och framväxten av interna hierarkier ger anledning att problematisera föreställningen om arbetsorganisationen som en neutral arena där de anställdas kompetens tas tillvara oberoende av etniska eller könsmässiga kategoriseringar. Inom forskningen betonas i stället arbetsorganisationens samspel med det övriga samhället och dess betydelse som en historiskt och kulturellt definierad plats för social interaktion, förhandlingar och maktutövande (Alvesson 1998, Czarniawska 1998, Martinsson 2006). I och med att arbetsorganisationer opererar i specifika sociala sammanhang påverkas de också av samhällets maktstrukturer. Det är inom dessa ramar som organisationen skapar och reproducerar modeller för samspel och disciplinering.</p>
<p>Kopplingen mellan arbetsorganisation och samhällets maktstrukturer har undersökts utifrån ett könsperspektiv som belyser hur uppfattningar om kön bidrar till att konstruera och vidmakthålla hierarkier i arbetslivet (Sundin 1998; Alvesson & Due Billing 1999). Enligt Sundin kan den rådande könsordningen i samhället ses som en faktor som skänker legitimitet åt maktrelationerna inom organisationen. En konsekvens av detta är konformism och ett passivt accepterande av ofördelaktiga villkor på arbetsplatsen bland dem som underordnas (Sundin 1998). Sundins slutsatser kan även vara giltiga för andra individer och/eller grupper som definieras som annorlunda utifrån utseende, efternamn, nationalitet eller klädval. Schierups och Paulssons arbetsplatsundersökning från 1994 visar hur arbetsuppgifter fördelas och värderas utifrån tillskrivna kulturella drag. Undersökningen, som baseras på omfattande fältstudier, ger viktiga insikter om hur arbetskraftens skilda nationaliteter görs till grund för en etnisk uppdelning som återskapas i och genom arbetsorganisationen (Paulsson & Schierup m.fl. 1994). Som flera av bidragen i denna antologi visar, påverkar samhällets maktstrukturer inte bara de anställdas självbild inom organisationen utan även arbetsgivare, arbetsledare och kunders krav och förväntningar. Även om det finns stora variationer i hur dessa hierarkier manifesteras på arbetsplatsnivå är deras närvaro påtaglig i det sätt som arbetet organiseras.</p>
<p>Relationer på arbetsplatsen och inom arbetsorganisationen bör emellertid inte betraktas som en direkt återspegling av maktstrukturerna i samhället utan snarare som en arena där föreställningar om de anställdas kulturella och könsmässiga särart spelas ut. I denna process spelar normativa föreställningar om vad som är organisationens profil en avgörande roll för individens möjligheter att påverka sina egna anställningsvillkor och organisationen i stort. En underordnad position i arbetslivet (och i samhället) är även kopplad till svårigheter att föra sin egen talan och bristande möjligheter att påverka de spelregler som gäller i den miljö man befinner sig i. Men som flera av antologins bidrag framhåller är den organisatoriska ordningen, och inte minst dess etniska och könsmässiga manifestationer, föremål för överträdelser, förhandlingar, utmaningar och motstånd. Dessa reaktioner, som i olika utsträckning syftar till att påverka den organisatoriska ordningen, involverar inte bara den organiserade arbetskraften utan även individuella handlingar och det som inom forskningen har kommit att definieras som passivt motstånd  (se Prasad & Prasad 1998).</p>
<p>Antologins övergripande tema är den strukturella diskrimineringen i ett sammanhang som sätter arbetslivet och arbetsorganisatoriska processer i fokus. Utgångspunkten är arbetsorganisationens roll som identitetsskapande struktur som ger upphov till olika positioner och upprätthåller kollektiva identiteter bland de anställda. Bidragen till denna antologi undersöker förekomsten av strukturell diskriminering i ljuset av vissa centrala förändringar av arbetslivet i Sverige. En viktig premiss är att den strukturella diskrimineringen finns inbäddad i historiskt specifika former att organisera arbete och försörjning på organisations- och samhällsnivå. Av detta följer att diskriminering inte kan betraktas som ett marginellt problem eller som en avvikelse i en annars välfungerande arbetssituation. Inte heller kan diskrimineringen reduceras till specifika situationer i arbetslivet eller till enstaka händelser på arbetsplatser. Begreppet strukturell diskriminering hänför sig till den ordning som gör den negativa särbehandlingen av personer med invandrarbakgrund och deras barn möjlig. Detta ska dock inte tolkas som en tvingande ordning eller en predestinerad situation. Som många rapporter inom denna utredning visar är diskrimineringens uttryck både  godtyckliga och  systematiska. Diskrimineringen kan förekomma i vissa situationer men vara frånvarande i andra. Såväl individuella val som institutionella beslut kan göra skillnad och därför är det viktigt att belysa de situationer där diskrimineringen kan motverkas.</p>
<p>Antologins bidrag visar att den etniska diskrimineringen aldrig opererar isolerad från andra maktrelationer i arbetslivet. Metodologiskt innebär detta att utsorteringsmekanismer och ojämlikhet i arbetslivet bör analyseras intersektionellt. Sett utifrån ett intersektionellt perspektiv genomsyras den strukturella diskrimineringen inte bara av etniska gränsdragningar utan även av andra relationer av över- och underordning. I kontrast till det kategoriseringstänkande som fokuserar på skilda gruppers föreställda egenskaper vänder intersektionalitetsperspektivet blicken mot dessa kategoriers tillblivelse och upprätthållande genom förgivettagna gränsdragningar och diskursiva utsagor. Detta medför i sin tur en problematisering av de processer som genom att befästa en föreställning om ”etnisk olikhet” legitimerar favorisering av ”svenska” individer, normer, praktiker och symboler.</p>
<p>Utanförskapets metafor och den grupp som definieras just utifrån denna egenskap ger anledning att rikta sökarljuset mot de diskursiva, materiella och symboliska skiljelinjer som möjliggör uppdelningen mellan de som befinner sig innanför och de som står utanför. Uppgiften är således att identifiera de murar som hindrar och skapar skillnad, inte bara mellan olika grupper – kvinnor/män, invandrare/svenskar, äldre/unga – utan också mellan (arbets)livets olika områden, som arbetsmarknaden och arbetsplatsen. Bokens författare belyser utifrån olika perspektiv och metodologiska ansatser hur differentieringsprocesser, exkludering och särskiljande är kopplade till förekomsten av strukturell diskriminering på arbetslivets olika arenor. I fokus för analysen står genomgripande förändringar av arbetets organisering och framväxten av den nya ekonomin.</p>
<h2>Olikhet och diskriminering: Två sidor av samma mynt?</h2>
<p>En nödvändig utgångspunkt för diskriminerande attityder, handlingar och avsikter är en föreställning om olikhet och att denna olikhet spelar roll för hur människor agerar i olika situationer. När olikhet tas för given blir diskriminering i första hand en fråga om attityder inför det ”annorlunda” eller om individuella handlingar mellan aktörer, vilkas position och möjligheter att utsätta andra eller bli utsatta för diskriminering varken ifrågasätts eller problematiseras. En följd av detta är att maktpositioner och institutionella villkor bakom förekomsten av etnisk (och annan) diskriminering aldrig blir föremål för diskussion, inte heller vad gäller frågan om hur olikheter mellan individer uppstår, tolkas och görs till grund för diskriminerande handlingar.</p>
<p>När det gäller diskriminering på institutionell nivå har forskare alltmer kommit att uppmärksamma betydelsen av etablerade regelverk och normsystem. Antingen uppstår diskriminering i ett sådant sammanhang som ett resultat av slentrianmässiga handlingar, baserade på förutfattade uppfattningar om etnisk olikhet, eller så är den en följd av att regler som är grundade på normativa modeller tillämpas på individer eller grupper av individer vars behov och förutsättningar skiljer sig åt. I det förra fallet kan vi säga att den institutionella diskrimineringen bidrar till att vidmakthålla kategoriseringar på etnisk basis. I det senare kan vi säga att den skapar ojämlikhet genom att tillämpa likadana regler på grupper eller individer med ojämlika förutsättningar.</p>
<p>Intresset för institutionella diskrimineringsformer innebär en skiftning i fokus från individuella aktörer som diskriminerar till regler, rutiner och praxis som resulterar i att vissa individer och grupper av individer missgynnas under det att andra favoriseras. Utgångspunkten i analysen är att avsikten att diskriminera eller inte diskriminera är av underordnad betydelse i relation till resultatet. Ytterligare en viktig aspekt i argumentationen är att ideologiska motiv och rasistiska värderingar inte är de enda anledningarna till att diskriminering förekommer. Ofta står rutinmässiga och oreflekterade handlingar för en ansenlig del av vardagsdiskrimineringen. TPF FPT  Givetvis vilar dessa handlingar och värderingar till stor del på internaliserade uppfattningar om en annorlunda och underlägsen andra. Av det skälet är det viktigt att identifiera de handlingar, mekanismer och situationer som gör det möjligt att diskriminera vissa grupper och även på vilket sätt dessa är relaterade till föreställningar om den andra. Detta fordrar en forskningsstrategi som prioriterar analysen av diskrimineringens sammanhang, följder och effekter, i stället för att fokusera på aktörernas intentioner och motiv (Allen & Macey 1994).</p>
<p>Det går inte att förstå skapandet av ojämlikhet och förekomsten av diskriminering utan ett maktperspektiv. Ur ett institutionellt perspektiv som har arbetslivet i fokus handlar det i första hand om hegemoniska maktrelationer, det vill säga en dominans som baseras på konsensusskapande och grundas i sociala överenskommelser om vad som är rätt, normalt och verkligt (Gramsci 1998). För Gramsci är överordnade gruppers våldsmonopol och förekomsten av repressiva institutioner en otillräcklig förklaring till hur makt utövas. Hegemonibegreppet betecknar dominansformer som finns i institutionaliserade uppfattningar om den sociala ordningen och som skapas kontinuerligt genom praktiker som legitimerar maktrelationer utifrån etablerade uppfattningar om sunt förnuft och moralisk överlägsenhet. Men hegemoni kan aldrig fixeras i en bestämd form. Den omskapas hela tiden i ständiga processer av dominans och motstånd. Av detta följer en förståelse av makt som rörlig och instabil och av maktutövande som relationer som upplöser dikotomin mellan materiella villkor och ideologiproduktion. Därmed kan de mekanismer som leder till att diskriminering legitimeras och görs till praxis diskuteras ur ett processperspektiv och föras bortom individuella attityder, motiv och intressen. I stället för att fokusera på individer som bärare av diskriminerande attityder och handlingar vänds blicken mot den diskriminerande praxis som genomsyrar samhällsorganisationers sätt att fungera. Den institutionella diskrimineringen uppstår som en oundviklig följd av hegemoniska modeller där individernas möjligheter att förhandla eller påverka regelsystemet begränsas av rådande normer och där risken att bli betraktad som avvikande är stor.</p>
<p>Författarna i denna bok ger exempel på arbetslivssammanhang där stigmatisering, segregering och rangordning ständigt äger rum. Det är också i dessa sammanhang som diskriminering blir möjlig och särbehandling ett sätt att organisera relationerna på arbetsplatsen. På arbetsplatsnivå kan ett sådant sammanhang utgöras av företagets profil och ledningens syn på medarbetarnas yrkeskompetens och sociala egenskaper. Som exemplen visar formuleras denna syn inte bara utifrån företagets faktiska behov av yrkeskunnig personal, den påverkas även av hegemoniska värderingar och normativa föreställningar om de anställdas kompetens och lämplighet som individer. Kundernas/köparnas önskemål och krav uppges ofta ligga till grund för arbetsgivarnas val av personal. Som en följd riskerar individer som anses avvika från idealbilden att exkluderas eller förpassas till en underordnad position. Om lämplighetskraven t.ex. innebär att de anställda alltid ska sätta arbetet först kommer ett sådant synsätt att medföra en bortsortering av de individer som inte anses kunna leva upp till denna bild. Om husmanskost, kinamat eller italiensk buffé förväntas bli serverad av personal med ett visst utseende kommer de anställda som inte överensstämmer med bilden att förpassas till disken i köket. Att göra skillnad är inte bara en fråga om att exkludera utan också om att underordna.</p>
<p>Begreppet inkluderad underordning , som Mulinari & Neergard (2004) använt för att beskriva invandrares position inom det svenska facket, har relevans även för analysen av arbetslivsvillkoren för dem som har invandrat till Sverige och för deras barn (se även Neergaard 2006). Begreppet ställer maktrelationer, snarare än rumsliga metaforer om inkludering/exkludering eller innanför/utanför, i fokus. Därför är det viktigt att även sätta underordningens möjliggörande i relation till rummets föreställda slutenhet och till de gränsdragningar som exponerar den pågående kampen om rummet. Föreställningar om vem/vilka som har företräde till en plats i arbetslivet påverkar även dem som har tagit sig in i ”den dansande ringen” TPF FPT : risken att bli exkluderad skapar lydiga anställda. En underordnad position är också lättare att acceptera om alternativet är att ställas utanför.</p>
<p>Dessa processer berörs av flera författare i denna antologi. I Ester Barinagas bidrag är rummet platsen där visionen om ett högteknologiskt samhälle iscensätts av företagare, myndigheter och entreprenörer. Men som Barinaga visar i sin analys är detta en vision som förutsätter ett aktivt nertystande och osynliggörande av dem som kan tänkas störa bilden av modernitet, högteknologi, kunskap och vithet. Att vithet definierar rummet är inget tillfällighet, det appellerar till redan etablerade uppfattningar om vad som är modernt, framgångsrikt och framåtskridande. Kista Science City blir därmed en plats där skapandet av ett informationssamhälle sker parallellt med exkluderingen av den andra. Kampen om rummet kan vara mer eller mindre uttalad och utgången oviss. I Lena Martissons kapitel beskrivs ett exempel på hur rasistiska trakasserier på arbetsplatsen bemöts av den drabbade. Eftersom denna inte accepterar påhoppen befäster han därmed sin rätt till rummet. När facket agerar för den drabbade görs arbetsplatsen till ett rum för klassgemenskap där rasistiska utspel inte får plats.</p>
<p>Men uppfattningar om olika rum spelar också roll när erfarenheter ska värderas och kompetenser erkännas. Att flytta till ett nytt land innebär också, för många, att gå igenom en dekvalificeringsprocess där tidigare erfarenheter, kunskaper, studier och kompetenser saknar värde för omgivningen. Ernesto Gutiérrez berättelse är ett exempel på detta. Men Ali Osman visar att de skillnader som skapas utifrån olika rum även kan drabba de som rör sig mellan olika miljöer i Sverige. Att få tillträde till vissa rum innebär inte per automatik att få tillträde till andra. I Fatimas fall, som beskrivs i boken, är det först när hon försöker byta jobb som hon drabbas av diskriminering.</p>
<p>Bortom utanförskapets metaforik visar dessa exempel hur gränser dras mellan olika (symboliska) rum i arbetslivet. De åskådliggör även rasismens centrala betydelse när det gäller att skapa skillnad, men framför allt markerar de vilka som är berättigade till en plats i arbetslivets kärnområden eller i dess utkanter. Särskiljandet och skapandet av o(jäm)likhet är ständigt pågående processer och därför är diskrimineringens rumsliga kontexter flytande och instabila. De som föreställs vara utanför är i själva verket en förutsättning för skapandet av gemenskap och idealbilder. Gränserna mellan de som står utanför och de som befinner sig inne i arbetslivet är flytande och ändras hela tiden.</p>
<h2>Arbetslivets förändringar och strukturell diskriminering</h2>
<p>Förändringar i arbetslivet tillhör den nya ekonomins centrala karakteristika. Teknisk utveckling, flexibla produktionssystem, decentralisering, diversifiering och kundanpassning har resulterat i nya organisationsformer och framväxten av nya sätt att knyta arbetskraften till företagen, såväl lokalt som globalt (Magnusson 1999, Ekstedt 2002). Det finns många som ser en möjlighet till plattare organisationer och icke-hierarkiska arbetsformer i dessa förändringar. Genomgången ovan visar emellertid hur nya hierarkier återskapas utifrån föreställningar om gruppidentiteter och individers inneboende olikheter. Mot den bakgrunden är forskning som analyserar relationen mellan arbetslivets förändringar  och förekomsten av strukturell diskriminering  ytterst relevant.</p>
<p>Carl-Ulrik Schierup granskar i sitt kapitel en till synes permanentad social exkludering och framväxten av en ny typ av etnisk arbetsdelning, mot bakgrund av den omfattande strukturella och institutionella omvandling som den svenska arbetsmarknads- och välfärdspolitiska modellen har genomgått sedan början av 1990talet. Parallellt med och länkat till omvandlingen av den svenska modellen diskuterar Schierup utvecklingen inom svensk migrations- och integrationspolitik. En särskild aspekt som lyfts fram i analysen är den centrala roll som policyförändringar i EU-regi spelar. Schierups analys grundas i en empirisk granskning av dessa förändringars konsekvenser. Stor uppmärksamhet ägnas åt framväxten av olika former av exkludering av grupper som befinner sig såväl inom som utanför den reglerade arbetsmarknaden. Med en jämförande blick på erfarenheter i USA diskuterar Schierup möjligheter och begränsningar när det gäller lagstiftning. Han ställer också frågan om vilka utvecklingsvägar och politiska strategier för social inkludering som kan utgöra ett alternativ till de redovisade trenderna inom social- och arbetsmarknadspolitiken i Sverige och Europa.</p>
<p>I detta sammanhang varnar Schierup för ett historielöst återupplivande av arbetslinjen som politisk modell. Det finns en påtaglig risk för att det blir allt mindre legitimt att inte befinna sig i lönearbete, att traditionella omfördelningsfrågor avförs från den politiska agendan och att samhällets ansvar för varje medborgares rätt till en skälig välfärd urholkas. En sådan politik ger också grund för stigmatisering av arbetslösa eller personer som saknar andra försörjningsmedel än samhällets understöd. I detta sammanhang menar Schierup att försök att etablera en ny ”arbetslinje” genom en omdefiniering av ”social exkludering” kan bereda vägen för en allmän försämring av kvalitén på sysselsättningen och arbetsbetingelserna. I den nya arbetslinjens utformning urskiljer författaren inte bara möjligheten att ”skapa” arbetstillfällen och dra ner obekväma arbetslöshetssiffror, utan också en anledning att beröva människor deras historiskt erövrade medborgerliga rätt att undanhålla sin arbetskraft från arbetsmarknadens mest undermåliga arbetsvillkor.</p>
<p>Idén om snabba teknologiska förändringar och behovet av att anpassa arbetskraften, arbetsmiljöerna och arbetsorganisationen till en sådan utveckling är en central komponent i diskurser om tillväxt, globalisering och framväxten av en ny ekonomi. Diskursens konsekvenser för den strukturella diskrimineringen analyseras av ekonomen Ester Barinaga, som i linje med Bauman ser moderniteten som ett projekt där teknologin har kommit att användas som en strategi för att nå fram till de mer allmänna målen; ekonomiska framsteg och, i förlängningen, civilisation. Enligt Barinaga leder den ekonomiska logiken i ett teknologiintensivt samhälle till ett kategoriskapande som rangordnar människor och aktiviteter. Segregation är inte enbart ett resultat av individuella beslut, fördomar eller handlingar. I själva verket är det just den ekonomiska rationaliteten som formar det socio-ekonomiska systemet, menar författaren. Hennes kapitel behandlar den diskursiva konstruktionen av ett högteknologiskt samhälle med Kista Science City som studiefall.</p>
<p>Barinagas bidrag, som bygger på en etnologiskt inspirerad studie av Kistaregionen, handlar om utanförskap i informationssamhällets kölvatten. Författaren analyserar de olika processer som leder till att etnisk segregation inkorporeras i den socioekonomiska ordningen i ett högteknologiskt område. För det första etableras en ny gränsdragning som skiljer olika aktiviteter åt beroende på den grad av teknologisk expertis som behövs för att utföra dem. För det andra förlänas lägre status åt de aktiviteter som är mindre teknologiska till sin karaktär. För det tredje flätas en inre teknologisk gräns samman med en yttre, socialt internaliserad etnisk gräns. Personer med invandrarbakgrund hänvisas till lågstatusjobb, oavsett kompetens och oavsett om de skulle kunna utföra de arbeten som kräver mer teknologisk expertis. Slutligen anpassas den teknologiska utvecklingen till den privilegierade gruppens behov och önskemål. Barinaga identifierar två mekanismer som gör denna omvandling möjlig; tystandet och förvandlingen av den invandrade “andre”. Båda dessa mekanismer bidrar till att iscensätta den etniska gränsdragningen i Kista Science City.</p>
<p>De resultat som Barinaga presenterar väcker kritiska frågeställningar om det som bland politiker och forskare lyfts fram som informationsteknologins demokratiska potential. Som författaren visar är bruket av en sådan teknologi inskriven i ett socioekonomiskt och organisatoriskt sammanhang som, inte minst diskursivt, både förutsätter och skapar skillnad.</p>
<h2>Hegemonisk kontroll, gemenskap och värdegrunder</h2>
<p>Ett av de drag som kännetecknar den nya ekonomin är framväxten av nya kontrollsystem inom företagen. Begreppet hegemonisk kontroll beskriver hur organisationer styrs genom konsensusbaserade kontrollformer och hur denna konsensus skapas i arbetslivet (de los Reyes 2001, Martinsson 2006). I denna process är ledarens roll avgörande. Enligt Edström och Jönsson (1998) kan den svenska ledarskapsmodellen relateras till en idealbild som vilar mer på gemensamma uppfattningar om vad som är lämpligt än på direkta instruktioner om vad som ska göras. Ett sådant ledarskap förutsätter i sin tur medarbetare som antingen genom individuella erfarenheter eller genom internalisering av företagskulturen delar ledningens uppfattningar och värderingar. De implicita kraven på att de anställda ska tillgodose ledningens intentioner utan att dessa tydliggörs kan därför tolkas mer som ett inomparadigmatiskt definierat handlingsutrymme än som förutsättningslös handlingsfrihet eller tillvaratagande av de anställdas individuella kompetenser inom företaget. Denna definition av det svenska ledarskapet pekar på en modell som förutsätter homogenitet, gemensamma grunder och gemensamma värderingar.</p>
<p>I etnologen Lena Martinssons bidrag till denna antologi analyseras hur värdegrunder skapas i olika organisatoriska kontexter och hur de påverkar förekomsten av diskriminering i arbetslivet. I hennes kapitel är begreppet strategi centralt. Ett strategiskt tänkande eller en strategisk handling ser Martinsson i första hand som ett uttryck för en vilja att förändra och i viss mån även som en möjlighet att ifrågasätta maktpositioner, exkluderingar och ojämlikheter. Ett problem är dock när värdegrundstrategier formuleras utifrån en position som ifrågasätter vissa normer men befäster andra. Med exempel från näringslivet, skolvärlden och mångfaldssatsningar visar Martinsson hur dessa strategier påverkar processer av inneslutning och uteslutning i olika sammanhang.</p>
<p>Lena Martinsson använder ett intersektionellt perspektiv för att lyfta fram motsägelser, ambivalenser och konflikter i normskapande processer. Så kunde exempelvis hbt-personer konstrueras som avvikande i en viss strategi och lyftas fram som det yttersta beviset på modernitet i ett annat sammanhang. Diskursen om jämställdhet kunde ta avstamp i diskurser där västvärldens överlägsenhet och vithetens överhöghet togs för given. Utifrån denna analys argumenterar Lena Martinsson för behovet av att utveckla en intersektionell analys som kan synliggöra hur diskriminering och exkludering legitimeras i konstruktionen av ett gemensamt vi . Martinsson menar även att ett sådant perspektiv är nödvändigt för att förstå normskapande processers kontextbundenhet och föränderlighet.</p>
<p>Skapandet av gemenskap är inte bara en fråga om hegemonisk kontroll. Det pågår även på arenor där utgångspunkten, grunden för skapandet av en kollektiv identitet, är given utifrån en gemensam roll i arbetsprocessen och ett emancipatoriskt perspektiv. Arbetskollektivets skapande av gemenskap är temat för historiken Monika Edgrens kapitel. Edgrens bidrag problematiserar olika uttryck för symbolisk makt i arbetslivet genom en analys av representationsformer i facktidningen Kommunalarbetaren . Att representera subjekt i medier och därmed bidra till att skapa deras mening och innebörd är en form av symbolisk makt, menar Edgren. Exempel från tidningen utgör underlaget för en problematisering av representationer och kunskap. Materialet visar att tillhörighet skapas genom aktiva subjektsrepresentationer i förhållande till demokratiskt deltagande (fackligt deltagande) och kulturell gemenskap. Förbundstidningens strategi, att synliggöra de grupper som diskrimineringslagstiftningen pekar ut, innebär emellertid att diskrimineringsproblemen förläggs till individer, de vars fördomar skall blottläggas, medan den strukturella diskrimineringen inte erkänns. I själva verket bekräftas det tänkande, i termer av ”vi och dom”, som är grundläggande för diskriminerande handlingar. Analyserna av representationer visar emellertid också sprickor och destabiliseringar av förtryckande normer. De representationer som förmår att gestalta starka fackliga subjekt uppfyller ett emancipatoriskt syfte medan de som går ut på att väcka medkänsla med de svaga motverkar syftet att upplösa föreställningar om skillnad. Därmed förstärks såväl en traditionell svenskhetsnorm som en heteronorm.</p>
<p>Monika Edgrens kapitel aktualiserar ett centralt problem i antidiskrimineringsarbetet; den goda viljans fallgropar och konsekvenserna av strategier där den andra förvägras sin subjektsposition. Detta är ett tema som även behandlas i andra kapitel, där författarna granskar en rad handlingar, strategier, åtgärder och teknologier som antas kunna lösa ”de andras” problem, deras utanförskap, kompetensbrister, integrationssvårigheter och avsaknad av demokrati. Den konflikt som presenteras i Edgrens kapitel, en förvägrad subjektposition och röster som tror sig kunna representerar andra, förekommer även på andra områden i arbetslivet. Det är först när denna ordning förändras som en inkluderande gemenskap kan växa fram.</p>
<h2>Att veta sin plats</h2>
<p>I den nya ekonomin förväntas arbetskraften vara rörlig och ständigt beredd att anpassa sig till såväl nya arbetsuppgifter som nya organisatoriska sammanhang. Anpassningskraven är även stora för dem som nyligen har flyttat till Sverige. Ett problem som ofta nämns i detta sammanhang är den dekvalificeringsprocess som inträffar när tidigare utbildningar, kompetenser och erfarenheter inte tas till vara i Sverige (Integrationsverket 2006). Att många invandrade med högskoleutbildning inte har ett arbete som överensstämmer med deras kvalifikationer har uppmärksammats i olika sammanhang (Berggren & Omarsson 2001, se även samtalet med arbetsmarknadens parter i denna bok). Frågan är vilka möjligheter som står till buds för dem som just har kommit till Sverige och om befintliga alternativ underlättar en etablering i landet på likvärdiga villkor.</p>
<p>Pedagogen Ali Osman har följt ett integrationsprojekt, Mångfald i vården, som riktade sig till läkare med en utländsk examen. Syftet med projektet är att förbättra arbetsmöjligheterna för utomeuropeiska läkare inom deras kompetensområden i den svenska hälso- och sjukvårdssektorn. Osman konstaterar emellertid att individen omvandlas till något annat under denna process; till ett inkompetent subjekt. I samband med genomförandet av åtgärden görs den ’normale invandraren’ till bärare av en kultur som saknar de sociala färdigheter eller kompetenser som krävs för att arbeta och fungera i Sveriges arbetsliv och organisationskultur.</p>
<p>Osman menar att den koppling som görs mellan de andras kulturella olikhet och deras yrkeskompetens är en viktig komponent i skapandet av en rangordning mellan ”vi” och ”dem”. Han betonar att kontrollen och internaliseringen av en specifik uppförandekod är dold i talet om kompetens eller språkbrister hos ”den andre”. Föreställningen om ”den andre” som avvikare från normen tolkas av Osman som ett sätt att förflytta fokus från institutionella diskriminerande praktiker, diskriminering i allmänhet och ojämlika maktförhållanden till den individuelle invandrarens förmåga eller skyldighet att anpassa sig eller assimileras.</p>
<p>Osmans undersökning visar hur introduktionsåtgärder, inriktade på att underlätta nyanländas möjligheter på arbetsmarknaden, i praktiken fungerar som en disciplineringsinstans. Assimilationskraven och nedvärderingen av individens tidigare erfarenheter blir därmed en del i konstruktionen av ett inkompetent invandrarsubjekt. Osmans studie avser en yrkesgrupp som trots hög status och eftertraktad utbildning nedvärderas utifrån föreställningar om kulturella skillnader. Men det är inte enbart kulturen som kan uppfattas som ett problem, även den byråkratiska hanteringen av nyanlända akademiker kan skapa oöverstigliga hinder för dem som söker en plats i det svenska arbetslivet. När Ernesto Gutierrez kom till Sverige med en civilingenjörsexamen och flera års erfarenhet i en ledande ställning tvekade han inte en sekund om att han skulle få ett arbete. Han var ung, talade två världsspråk och lärde sig svenska snabbt. Fem år senare kan han berätta om sina erfarenheter som arbetslös akademiker och rundgången mellan okvalificerade jobb, praktiker och arbetslöshetsperioder i en skildring som tar fasta på hur arbetsförmedlingen kunde  ha agerat för att underlätta hans inträde i arbetslivet. Hans berättelse är en uppmaning till arbetsförmedlingen att se de arbetssökande som individer och att visa mer empati och förståelse för deras behov.</p>
<p>Nationalekonomen Saman Rashids bidrag till denna antologi fokuserar också på de nyanländas möjlighet till arbete. Bakgrunden till studien i detta kapitel är inkomstgapet mellan utlandsfödda och infödda svenskar. I tidigare studier lyfter förklaringarna fram skillnader när det gäller faktorer som produktivitet och utbildning. Det finns dock förklaringar som hänvisar till de barriärer som utlandsfödda möter både vid ankomsten och under etableringsfasen. En sådan barriär kan vara bristande information till nyanlända om de regionala arbetsmarknaderna i det nya landet. En annan möjlig barriär av institutionell art, som endast rör personer som antas ha flytt av politiska skäl, är ”Hela Sverige-strategin”, där mer hänsyn togs till lediga bostäder i placeringsregionerna än till regionens arbetsmarknadsmöjligheter. Ur ett arbetsmarknadsperspektiv kan dessa barriärer leda till en ogynnsam boenderegion för nyanlända. Hur hanterar nyanlända denna situation och vilka är konsekvenserna för de som flyttar?</p>
<p>Man kan förvänta sig att utlandsfödda i allmänhet, och ”flyktingar” i synnerhet, uppnår högre inkomst genom att flytta inom landet, vilket kapitlet syftar till att undersöka. Rashids undersökning har familjen som studieobjekt, eftersom flyttbeslut sällan rör enskilda individer. Undersökningens resultat visar att flyktingfamiljer som kort efter ankomsten flyttar till en annan region får en högre årlig inkomst. Andra gruppers inkomster verkar inte påverkas av huruvida de flyttar. En slutsats är att flyktingskapet innebär ett sämre utgångsläge jämfört med andra typer av invandrare.</p>
<p>Det är dock inte bara i etableringsfasen som personer med invandrarbakgrund möter hinder. Dessa kan uppstå när människor rör sig i arbetslivet och söker sig till nya arbetsuppgifter och/eller nya arbetsmiljöer. I rapporten inkluderas en fallstudie som redovisar en sådan situation. Berättelsen om Fatima TPF FPT  illustrerar hur diskrimineringen kan drabba en person som har befunnit i Sverige under hela sitt vuxna liv och dessutom skaffat sig utbildning och arbetslivserfarenhet i Sverige. Lena Söderholm, som har skrivit om Fatimas fall, belyser ett sammanhang där det finns olika aktörer som dels diskriminerar och dels väljer att blunda för det som pågår. Hon berättar också om personer som uppmuntrar och stöttar och ger en detaljerad bild av hur det kan se ut när någon blir diskriminerad. Även om Fatimas fall är unikt gäller inte det de omständigheter som gjort det möjligt. Därför ger fallet värdefull information om hur institutionella aktörer, individuella fördomar och rasifierande stereotypier samverkar i skapandet av den strukturella diskrimineringen.</p>
<p>Vägen till att hitta sin plats i det svenska arbetslivet är kantad av svårigheter, stelbent regelverk och förutfattade meningar. Fördomar, diskriminering och rasism är tillsammans med ett slentrianmässigt bemötande av nyanlända några av de hinder som måste sorteras. Alla dessa faktorer har en rad negativa effekter på individernas möjligheter till försörjning, självbild och yrkeskompetens. De exempel som redovisas ovan ger dock uttryck för människors vilja och beredskap att förändra sin situation, inte minst genom att i ord och handling ifrågasätta bilden av ”den passiva invandraren”.</p>
<h2>Onämnbar, osynlig och o(jäm)lik</h2>
<p>Flexibla arbetstider, permanent tillfällighet, diversifierade och individualiserade arbetsuppgifter och framväxten av hegemoniska kontrollformer har kommit att invadera den privata sfären med gränslösa krav på tillgänglighet, engagemang och beredskap (Allvin, Wiklund, Härenstam och Aronsson 1999, Alvesson 1998, Martinsson 2006). I detta sammanhang blir möjligheten att köpa hushållstjänster, vilket brukar framställas som såväl en lösning på sysselsättningskrisen som en fråga om jämställdhet mellan kvinnor och män, ett sätt att upprätthålla en livsstil som är baserad på ett högt arbetstempo och en hög konsumtionsnivå. Socialantropologen Anna Gavanas undersöker arbetsvillkoren både för dem som säljer hushållstjänster och för dem som köper dem. I hennes undersökning återfinns diametralt skilda arbetsvillkor och individer som möts i en relation präglad av ojämlikhet, osynlighet och outtalade regler.</p>
<p>Gavanas, som även har undersökt marknaden för hushållstjänster i Madrid och London, menar att Sverige inte är unikt när det gäller en växande efterfrågan efter privata hushålls/omsorgstjänster. Bland de faktorer som har bidragit till detta i EU nämner Gavanas kvinnors ökade lönearbete och avsaknad av en statligt organiserad barnomsorg som är tillgänglig för alla, samt svårigheter att ta hand om en växande åldrande befolkning. I linje med Schierups analys i denna antologi ser Gavanas framväxten av en marknad för hushållstjänster i relation till förändringar i EU:s migrationspolitik, som skapar ett ständigt flöde av irreguljära immigranter och rationaliseringar inom välfärdstaten. Sverige utgör i dag en del av en global arbetsdelning av omsorgsarbete, så kallade globala omsorgskedjor, där billig arbetskraft från fattigare länder i större utsträckning efterfrågas av medel- och högavlönade europeiska hushåll som försöker kombinera familj och arbete.</p>
<p>Ambitionen att kombinera familje- och lönearbete gör att tjänsteköpare ofta åberopar jämställdhet som ett argument för att köpa hushållstjänster. Men även argument som framhåller fördelar med att skapa arbetstillfällen för immigranter hörs i diskussionen. Marknaden för hushållstjänster speglar hierarkier och maktförhållanden mellan olika sociala grupper, och nationalitet, ras och etnicitet är ofta en viktig del av den ”vara” som köps. Ofta saknar migrerande kvinnor som jobbar med hushållstjänster medborgerliga och arbetsmarknadsmässiga rättigheter, och riskerar att bli exploaterade – inte minst p.g.a. att deras arbetsplatser (dvs. privatpersoners hem) förhindrar insyn från omvärlden.</p>
<p>Villkoren inom tjänstesektorn förkroppsligar många av de kännetecknande dragen i den nya ekonomin. Instabila arbetsvillkor, den permanenta tillfälligheten, deltidsarbete, oreglerade arbetsförhållanden förekommer inte bara i oreglerade marknader för hushållsarbete utan även inom andra sektorer (se t.ex. Integrationsverket 2004, LO 2004). I ekonomhistorikern Paula Mulinaris bidrag till denna bok ges exempel från hotell- och restaurangbranschen som visar att arbetsgivare fördelar arbetsuppgifter utifrån kriterier som har mer att göra med de anställdas könsmässiga och etniska tillhörighet än med deras kompetens. I den mån som vissa individuella egenskaper knyts till vissa arbetsuppgifter görs både kön, ålder och hudfärg till en del av den ”kompetens” som arbetsgivare efterfrågar för vissa arbetsuppgifter och avfärdar för andra. Detta kan jämföras med Anna Gavanas resultat som visar att kön, ras och etnicitet utgör en del av den tjänst som köps, en del som förknippas med föreställningar om exotism, undergivenhet, erotism, m.m. Inom tjänstemarknaden, vare sig det handlar om hushållstjänster eller hotell och restaurang, är arbetskraftens kön, hudfärg och nationalitet en del i det utbyte som sker. Men även andra kriterier påverkar hur arbetskraften värderas; ”en illegal invandrare har en röd ”extrapris”-lapp på sig: 50 procent rabatt” berättade en intervjuperson för antropologen Shahram Khosravi (2006).</p>
<p>Den expanderande tjänstesektorn betraktas av många som en möjlighet att ta tillvara den invandrade arbetskraft som i dag saknar arbete och sysselsättning. Redan i dag finns det en överrepresentation av utlandsfödda personer inom de lägst avlönade tjänstesektorerna. Det finns många indikationer om en stor förekomst av oreglerat arbete inom dessa sektorer. Men parallellt med den utsatthet som uppstår med oreglerade arbetsvillkor visar bidragen till denna antologi hur rasistiska och sexistiska föreställningar ständigt skapar skillnad mellan olika arbetsuppgifter, olika anställningsvillkor, olika rum för olika sorters anställda och även olika lön för samma arbete. Det lågavlönade tjänstearbetets organisering vilar på att dessa skillnader existerar och permanentas.</p>
<p>De exempel som presenteras i denna bok kan ses som glimtar från en betydligt mer komplex och svårtolkad verklighet. Dessa exempel tecknar dock en bild där rasismens närvaro är svår att undgå. Arbetets organisering, diskurser om arbetslivets gemenskaper och uppfattningar om de anställdas kompetens definieras utifrån normativa kriterier och ständiga gränsdragningar i relation till en underlägsen andra. På ett övergripande plan kan det konstateras att arbetslivets omvandling har gått hand i hand med det som Schierup kallar ” rasialiserad och till synes permanentad social exkludering ”. Men som flera av bidragen visar har denna exkludering från sociala rättigheter i många fall inneburit en inkludering som underbetald och lydig arbetskraft (se även Khosravi 2006).</p>
<h2>Parternas syn</h2>
<p>Sedan några år tillbaka har diskriminering och rasism en plats på den politiska agendan och i det offentliga samtalet. Det är få som öppet ifrågasätter att diskriminering förekommer i Sverige, men det finns knappast någon konsensus om vad som ska betraktas som diskriminering och hur den ska motverkas. En viktig utgångspunkt i denna utredning är att inte stanna vid akademikers tolkningar och analyser, utan även ge utrymme för andra röster och andra perspektiv av betydelse för antidiskrimineringsarbetet.</p>
<p>Som en del i arbetet med att undersöka förekomsten av strukturell diskriminering i arbetslivet inbjöds arbetsmarknadens parter till ett rundabordssamtal om detta. I samtalet deltog en representant för FAI (Fackligt Aktiva Invandrare), och integrationsansvariga från Svensk Näringsliv, LO, TCO, Civilingenjörsförbundet och SACO. Samtalet dokumenterades av journalisten och författaren Mats Wingborg och ingår som ett avslutande kapitel i denna bok. Några korta reflexioner från detta samtal kommer dock att tas upp här.</p>
<p>För det första är det värt att notera att parterna uppger att diskrimineringsfrågorna är högst prioriterade inom deras respektive organisationer. Under samtalet gavs även ett flertal exempel på det pågående integrationsarbetet och på insatser mot diskriminering. Ett mycket viktigt ställningstagande i detta sammanhang är uttalandet om ”nolltolerans” när det gäller diskriminering. Detta är av särskild betydelse med tanke på att den politiska debatten ofta handlar om att mäta diskrimineringens omfattning och hur ofta den förekommer. ”Nolltolerans” uttrycker ett principiellt (och nödvändigt) avståndstagande som vänder sig mot all  diskriminering.</p>
<p>För det andra uttryckte flera deltagare bekymmer inför ett begrepp som är otydligt och behöver preciseras. Vad är diskriminering? Hur kan den definieras? Alla var dock överens om behovet av en gemensam syn om detta. Fram till nu har den juridiska definitionen utgjort antidiskrimineringsarbetets utgångspunkt, men det är uppenbart att denna definition är otillräcklig. Det förekommer att medlemmar känner sig diskriminerade men att facket inte anser att det finns tillräckliga bevis för att driva fallet. Detta väcker frustration och uppgivenhet. Uppenbarligen finns det en diskrepans mellan å ena sidan lagens definitioner och dess tillämpning och å andra sidan individens upplevelser. En viktig diskussionspunkt inför det fortsatta arbetet är därför hur frågan om tolkningsföreträde ska lösas.</p>
<p>En tredje reflexion har att göra med nödvändigheten av en närmare dialog mellan forskare och praktiker. Kunskapsbehovet är stort, särskilt när det gäller lagens räckvidd, relationen mellan kön och etnisk diskriminering, metoder att arbeta mot diskriminering m.m. En synpunkt som framfördes var att det behövdes fler kvalitativa undersökningar som kunde komplettera och tydliggöra befintligt statistiskt material, inte minst för att problematisera slentrianmässiga indelningar mellan ”svenskar” och ”invandrare”.</p>
<h2>(O)synliga murar i arbetslivets alla arenor</h2>
<p>Den etniska uppdelningen i arbetslivet kan inte reduceras till ett problem om utanförskap. De resultat som redovisas i denna antologi visar att ojämlika anställningsvillkor, fördomar och rasism på arbetsplatsen, utestängning, inlåsning, föreställningar om bristande kompetens, osynliggörande, stigmatisering och nedvärdering alla är komponenter i ett skillnadsskapande system som möjliggör diskriminering, underordning och exkludering. Utanförskapets metafor sätter fokus på arbetslöshet och avsaknad av sysselsättning, men ignorerar hur detta är kopplat till instabilitet, utsatthet och underordning för dem som redan har en anställning. Så länge politiken insisterar på att åtgärda ”invandrarnas utanförskap” kan det o(jäm)likhetsskapande arbetslivet förbli osynlig. På samma sätt kommer den strukturella diskrimineringen att effektivt erodera legitimitet hos arbetslivets institutioner.</p>
<p>Bidragen i denna antologi visar att den strukturella diskrimineringen är en central komponent i arbetslivet och möjliggörs i och genom organisatoriska modeller som särskiljer och rangordnar de anställda. Denna rangordning legitimeras av en diskurs som placerar invandrade personer och deras barn i en underordnad position. Maktutövandets komplexitet och dess legitimering, genom den systematiska konstruktionen av människor, platser och relationer som ”olika” och därmed möjliga att inordna i en hierarkisk skala, kan inte enbart problematiseras utifrån etniska skiljelinjer: Därför föreslår många författare i denna bok att det bör analyseras intersektionellt. Ett intersektionellt perspektiv utmanar tidens och rummets gränser, samtidigt som det erbjuder en möjlighet att överskrida de analytiska gränserna hos kategorierna klass, sexualitet, kön och ras/etnicitet.</p>
<p>Gränserna mellan de som står utanför och innanför arbetslivet är, lika lite som de mellan svenskhet och invandrarskap, fundamentala eller fixerade. Det behövs handlingar, idéer och föreställningar för att hålla dem vid liv. Att göra skillnad är också en fråga om makt. Om man utgår från att det är skillnadsskapandet i sig, snarare än ”faktiska” skillnader, som ligger till grund för diskrimineringen, är det också möjligt att utmana de maktrelationer som bygger på uppdelningen i ”vi” och ”dom”. Den strukturella diskrimineringen handlar därför inte om att beskriva en tvingande och predestinerad ordning bortom människors handlingar. Det handlar om att lyfta fram hur samhällets hierarkier upprätthålls genom särskiljande handlingar som gör exkludering och underordning möjliga.</p>
<p>Bidragen i denna bok tecknar en bild av diskrimineringen som går bortom den juridiska definitionen och lagstiftningens räckvidd. Det visar på nödvändigheten av en vidare förståelse av diskrimineringens uttryckssätt, men även av åtgärder på institutionell nivå som behandlar förekomsten av rasism och diskriminering. Kunskapsläget när det gäller diskrimineringsfrågor är fortfarande fragmentariskt. Effektiva åtgärder förutsätter därför även särskilda forskningsinsatser. Det behövs fördjupade kunskaper om hur arbetsorganisatoriska förändringar påverkar förekomsten av diskriminering och vidare om hur drabbade individer reagerar och handlar utifrån dessa erfarenheter. Kunskaps- och metodutvecklingen inom detta område bör ges hög prioritet.</p>
<p>En röd tråd i arbetet med denna utredning har varit att lyfta fram människors erfarenheter av diskriminering, osynliggörande eller särbehandling. Detta är ett metodologiskt ställningstagande som även har politiska implikationer. Om människors erfarenheter accepteras som kunskapsbärande, i bemärkelsen att de ger viktig information om samhällets organisering och dess diskriminerande effekter på människors levnadsvillkor, ger detta bättre möjligheter att påbörja arbetet mot diskriminering. Att erkänna de diskriminerades tolkningsföreträde, är också ett sätt att desarmera förnekandet och göra diskrimineringen synlig. Viktigast är dock att denna forskningsstrategi gör det möjligt att vända på den ordning som hittills har förvägrat diskriminerade personer att definiera den situation de befinner sig i och föra sin egen talan. Det är här arbetet mot diskrimineringen ska ha sin utgångspunkt.</p>
<h2>2 Den sociala exkluderingen i Sverige</h2>
<h2>Migration, arbetsmarknad och välfärdsstat i förändring Carl-Ulrik Schierup</h2>
<p>En av samtidens största politiska utmaningar har beskrivits som uppgiften att förena välfärdsstatens omfattande ramverk av civila, politiska och sociala medborgerliga rättigheter med ett politiskt program för tillhörighet och identitet, fritt från snäva etniska och nationalistiska anspelningar (Ryner 2000). De nordiska välfärdsstaterna framhålls ofta som en möjlig framtidsmodell för den Europeiska Unionen härvidlag. I praxis har emellertid denna utmaning mötts på högst olika sätt i olika nordiska länder. TPF FPT  Sverige intar här en särställning. Den svenska modellen har beskrivits som den ”universalistiska social-demokratiska välfärdsregimen” (Esping-Andersen 1990) och lyfts fram som exempel på en framsynt integrationspolitik.</p>
<p>Grunddragen för svensk integrationspolitik formulerades under 1960- och 1970-talen och har sedan vid upprepade tillfällen granskats och reformerats. Uppkomsten av nya rasistisk-populistiska politiska rörelser under sent 1980-tal och den ekonomiska recessionen och sociala krisen under början av 1990-talet följdes av en kritisk omvärdering av invandrings- och invandrarpolitiken (se till exempel Proposition 1997a; Proposition 1998; se också den programmatiska plattformen i Näringsdepartementet 2002). Detta resulterade under 1990-talets andra hälft, bland annat i återupprättandet av ett brett vänster-höger konsensus kring en ny ”integrations- och mångfaldspolitik” samt nödvändigheten av att motverka rasism och etnisk diskriminering. På trots av sprickor i hegemonins fasad är detta politiska samförstånd unikt i dagens EU där populistiska och rasialiserande argument med invandringen i fokus har blivit vapen i de etablerade partiernas strid om inflytande i nationella parlament och i kommunalpolitiken (Schierup, Hansen och Castles 2006; se även Schierup 1993).</p>
<p>Trots uppenbara problem framhålls Sverige fortfarande som en förebild i ett internationellt perspektiv. Svensk integrationspolitisk praxis lyftes till exempel fram som en efterföljansvärd modell i samband med upproret i de socialt missgynnade franska förorterna 2005. Det gäller också de genomgripande förändringar som skett i den svenska välfärdsmodellen på tröskeln till det nya millenniet. Även om EU-kommissionen (CEC 2004: 83) är starkt kritisk till Sveriges höga skattenivå och finner välfärdsstaten för generös, prisar den Sverige för investeringar i ”den nya kunskapsekonomin” med nivåer ”jämförbara med eller på nivå med dem i USA”. Men just på grund av att Sverige således fortfarande beskrivs som något av en modell är en kritisk granskning viktig.</p>
<p>I det följande fokuserar jag härvid på en transformerad svensk modells iögonfallande paradoxer: kontrasten mellan ambitiösa politiska utfästelser om ”välfärd för alla” och ett samhälle präglat av ”mångfald” och lika möjligheter, å den ena sidan, och en fördjupad etniskt präglad klassdelning samt en rasialiserad och tillsynes permanentad social exkludering, å den andra. Denna paradox (Ålund och Schierup 1991) har följt svensk politik under decennier, men har sedan början av 1990-talet antagit en allt mer uppenbar och kontroversiell karaktär.</p>
<p>Jag belyser – med särskilt fokus på arbetsmarknaden – olika aspekter av denna svenska paradox i en vidare samhällelig och nutidshistorisk kontext: en strukturell och institutionell omvandling vilken – jämsides med Storbritannien – har framhållits (Pontusson 1997) som en av den framskridna kapitalismens mest genomgripande regimförändringar. Således skrinlades under 1980- och 1990talen nyckelkomponenter av den modell för ekonomi och arbetsmarknadsrelationer som hade utgjort själva basen för den svenska välfärdstatens uppbyggnad efter Andra världskriget. Frågan har ställts om denna omvandlings konsekvenser i form av ökande sociala klyftor kan beskrivas som ett Paradise Lost? (Marklund 1988).</p>
<p>Artikeln börjar med en begreppsgenomgång med fokus på social exkludering och medborgarskap. Därefter diskuterar jag den svenska välfärdsstatliga modellen, dess utveckling och kris från slutet av 1970-talet samt dess genomgripande omvandling efter 1990 och de politisk-ideologiska perspektivskiften inom den ekonomiska politiken och arbetsmarknadspolitiken. I ett särskilt avsnitt som följer på detta diskuteras svensk migrations- och integrationspolitik under motsvarande period, med fokus på de stora förändringar som parallellt med, och länkat till, omvandlingen av den svenska modellen också ägde rum på detta område. En särskild aspekt som lyfts fram i dessa två avsnitt är den centrala roll som policyförändringar inom EU och anpassningen till EU-integrationen haft för dessa omvandlingar.</p>
<p>Det därpå följande avsnittet är en empirisk redovisning av konsekvenserna av dessa förändringar för svensk arbetsmarknad, inom arbetsmarknadspolitiken och integrationspolitiken, även här med en blick för EU-integrationens inverkan. Ett centralt begrepp i sammanhanget är rasialiserad exkludering som jag utvecklar nedan. Jag berör problemen kring så kallad ”strukturell diskriminering”; ett begrepp som har använts för att analysera konsekvenserna av diskriminerande institutionella praktiker vars effekter förstärks i samspel med underliggande ojämlikhetsstrukturer i form av etnicitet, klass och kön (se vidare Patel 2006; se även de los Reyes och Mulinari 2005). I det därpå följande avsnittet skiftar jag delvis perspektiv och reser frågan om möjligheter och begränsningar för lagstiftning och policy mot etnisk diskriminering i relation till vad jag kallar exkluderingens politiska ekonomi (se vidare Schierup 2001; Schierup, Hansen och Castles 2006, kap. 4). På lagstiftningsområdet föreligger en positiv utveckling i fråga om synen på diskriminering inom EU och, efterhand i Sverige. Jag anlägger en jämförande blick på USA:s erfarenheter av att gå lagstiftningsvägen i kampen mot diskriminering. TPF FPT</p>
<p>Avslutningsvis summeras diskussionen och frågan reses om vilka alternativa utvecklingsvägar som kan tänkas i stället för de redovisade trenderna inom social och arbetsmarknadspolitiken i Sverige och Europa. I det sammanhanget diskuterar jag även den övergripande politiska vision som med konceptet ”den tredje vägen” har framställts som ett vinnande recept för ekonomisk utveckling och social välfärd inom den Europeiska Unionen och som även anammats på svensk mark som en strategi för social inkludering bortom den svenska modellen.</p>
<h2>Social exkludering och det ”beskurna medborgarskapet”</h2>
<p>En permanent arbetslös del av befolkningen vars inkomster krymper i takt med att arbetslöshetsersättning och socialunderstöd skärs ned; de hemlösa; feminiseringen av fattigdomen till följd av ensamstående föräldrars levnadsvillkor; arbetslösheten och fattigdomen bland ungdomar; koncentrationen av de förfördelade i socialt och kulturellt avskilda bostadsområden – detta är bara några aspekter av den så kallade ”nyfattigdom” som fortsatt öka snarare än minska inom ett av världens ekonomiskt starkaste block (Room, Lawson och Laczko 1989; Teekens 1990; Room 1992) under 1900-talets sista tjugofem år och vidare in i det tredje millenniet. Som framgår av det officiella politiska idiom som utvecklats kring begreppet ”social exkludering” eller ”social uteslutning” har denna mångfacetterade misère du monde TPF FPT  blivit en gemensam politisk angelägenhet inom den Europeiska Unionen, från Kiruna i norr till Malaga i söder. Det är former för uteslutning som tilltagit parallellt med att ”yrkesgetton” (Feuchtwang 1982), präglade av låga löner och yrkesmässig inlåsning har vuxit fram, utom räckvidd för nationella arbetsmarknadsregleringar och socialförsäkringssystem. Samtidigt har den sociala oron i Europas polariserade och segmenterade städer ökat.</p>
<p>I enlighet med EU:s fattigdomsprogram från början av 1990talet definierar jag (se vidare Schierup 2002, 2003a, 2003b; Schierup, Hansen och Castles 2006) innebörden av social exkludering – eller social uteslutning – som ett beskuret medborgarskap (Cross 1998). Det vill säga ett tillstånd som kännetecknas av att vissa grupper systematiskt och mer eller mindre permanent förnekas det minimum av ekonomiska, politiska och sociokulturella resurser och möjligheter som är nödvändiga för att upprätthålla en socialt acceptabel tillvaro i ett samhälle och att delta som en ”fullvärdig medlem av samhället” (Marshall 1950). Med ett fullvärdigt medlemskap avses medborgarskapet i det slags ”sociala kontrakt” som den liberala välfärdsstaten typiskt sett vilar på (Dahrendorf 1985).</p>
<p>Den definition av social exkludering som den Europeiska Gemenskapen antog under sent 1980-tal och tidigt 1990-tal uttryckte i detta sammanhang en viktig principiell ståndpunkt i medborgarskapsfrågan (CEC 1991; Room 1992) när den underströk vikten av att försvara och ytterligare utveckla välfärdsstaten och dess historiskt etablerade medborgerliga rättigheter på en överstatlig nivå. Social utestängning eller exkludering kom därmed att analyseras i termer av avsaknad av sociala rättigheter och Kommissionen kunde utforma en politik enligt dessa linjer.</p>
<p>Fattigdomsprogrammets Observatorium för social exkludering, som grundades av EU-kommissionen i början av 1990-talet tog härmed explicit avstamp i den brittiska sociologen, T.H. Marshalls (Marshall 1950) teori om välfärdsstatens uppkomst och medborgarskapets utveckling och innebörd, mest känd från den vida lästa och kommenterade essän Citizenship and Social Class från 1950 (se t.ex. Giddens 1982; Bottomore 1996; Turner 1990). Marshall såg en utbyggd välfärdsstat med ett starkt socialt medborgarskap som lösningen på en ständigt återkommande motsättning mellan kapitalism och demokrati. Enbart genom etablerandet av universella sociala rättigheter som garanterar varje medborgare ett visst minimum av välfärd skulle de civila och politiska medborgarskapsrättigheterna som tidigare lagstadgats kunna realiseras fullt ut. Genom rätten till arbete, försäkring mot inkomstbortfall vid exempelvis arbetsskada eller ålderdom och tillgång till sjukvård garanteras medborgarna ett mått av social välfärd. Tillsammans med utbildning, enligt Marshall en av de fundamentala sociala rättigheter som den moderna välfärdsstaten skulle ställa till förfogande för medborgarna, var dessa rättigheter avgörande för att tillförsäkra arbetarklassen genuin delaktighet i samhället som aktiva, jämställda medborgare och politiska aktörer.</p>
<p>Olika kritiker har, möjligen med viss rätt, hävdat att Marshall undervärderade betydelsen av den politiska organisering och kamp, i synnerhet arbetarrörelsens, som ledde till etableringen av välfärdsstaten och det sociala medborgarskapets rättigheter. Tiden efter 1980 har dessutom visat på att utvecklingen av det moderna medborgarskap som Marshall pekade på i hög grad är reversibel om de politiska styrkeförhållanden ändras. I takt med att grupp efter grupp lämnades utanför medborgarskapets rättighetssystem hade redan vid 1980-talets mitt, hävdar Ralph Dahrendorf (1985), det reellt existerande nationella medborgarskapet i den Europeiska Unionens medlemsländer fått karaktär av en exkluderande snarare än en inkluderande princip.</p>
<p>I likhet med den franska sociologen Löic Wacquant (1996a) vill jag därför betona att social exkludering, som jag här använder det, är uttryck för en avancerad marginalitet. Det vill säga att de exkluderades livsbetingelser inte primärt är någon kvarleva från ett gammalt uttjänt samhällssystem, utan snarare en produkt av processer som betingas av framskridna politisk-ekonomiska maktförhållanden. De nya fattiga är socialt uteslutna men samtidigt centrala kugghjul för den typ av ”flexibilitet” som kännetecknar tidens nyliberalt influerade ekonomiska omstrukturering och omvandling av arbetslivet (Sassen 1991; 1998; Castells 1996; Spoonley 1992; Lash 1994; Schierup, Hansen och Castles 2006, kapiteln 4 och 9).</p>
<p>Samtidens sociala uteslutningsprocesser har ett framträdande drag av rasifiering eller etnifiering TPF FPT  i och med att de särskilt drabbar migranter och nya etniska minoriteter TPF FPT  och legitimeras i termer av etnicitet, ras och/eller kultur; en rasifierad uteslutning (Schierup 2000). Detta bidrar över hela den Europeiska Unionen till att skapa etnisk och klassmässig skiktning och uteslutning av befolkningsgrupper under mer eller mindre stigmatiserande benämningar som ”invandrare”, ”utlänningar”, ”underklass”, ”svartskallar”, ”blattar” eller ”etniska minoriteter”.</p>
<p>Det är de europeiska ”Andra” som lever på krympande socialbidrag i etniskt segregerade städer. Det är de oproportionerligt många med invandrar- eller etnisk minoritetsbakgrund som fastnat i yrkesgetton (Feuchtwang 1982; Schierup och Paulson 1994) präglade av osäkra arbeten i den postfordistiska tjänsteindustrin och i den allt mer avreglerade kommunala sektorn; ofta oavsett faktisk kvalifikation och utbildningsbakgrund. Här ingår olika kategorier av arbetande fattiga, allt från dem som omfattas av workfare till arbetare i etniska småindustrier (sweatshops) som uppstått till följd av outsourcing och slimmade produktionsstrategier i det nya ”nätverkssamhället” (Schierup 2005). Vidare handlar det om den, offentligt hyllade, kategorin av ”etniska entreprenörer”, ofta med långa arbetsdagar, dålig lönsamhet och utan adekvata sociala trygghetssystem som överlever på familjemedlemmars obetalda arbete. Denna grupp småföretagare har med en term som ställer de postfordistiska strukturella förändringarnas dynamik på huvudet, kallats för ”ett nytt proletariat” (bel Habib 2001). Särskilt sårbara är de utan tillgång till de mest grundläggande medborgerliga, politiska eller sociala rättigheter: de illegaliserade migrantarbetare på EUropas byggarbetsplatser och jordbruk, (Baldwin-Edwards 1999; Calavita 2005), de ”svarta” städerskorna och barnflickorna i medelklasshemmen (Andall 2000) och de nya kontraktsarbetarna; en postindustriell variant av gästarbetaren (Martin 1997). De nya asylsökande som tvingas in i hyperexploaterande svartjobb när ”värdländerna” gör det omöjligt för dem att försörja sig på annat sätt har nu även kommit att uppmärksammas i den svenska debatten om allmän amnesti (hösten 2005). Ett särskilt uppmärksammat fall av utanförskap och hyperexploatering är kvinnorna som bjuds ut i metropolernas sexkvarter samt andra offer för ”trafficking” och nya migrantslavarbetarsystem (se till exempel Campani 1999).</p>
<p>Ett växande antal migranter och nya etniska minoriteter har uteslutits från den formella arbetsmarknadens kärnområden. Detta har kommit att omfatta en mångfald av sociala grupper. Beroende på det nationella politiska landskapets etablerade migrations- och integrationspolitiska modeller, välfärdsmodellernas politiska bas och institutionella ramverk, samt ekonomins och arbetsmarknadernas grundläggande struktur, är dessa olika kategorier av utestängda olika stora och av skiftande betydelse för ekonomin och den sociala ordningen i skilda länder. Men sammantaget har de kommit att bli en gemensam politisk angelägenhet och ett av de tydligaste och mest synliga manifestationerna av ett alltmer påträngande ”europeiskt dilemma” (se vidare Schierup 1995, 2003a; Schierup, Hansen och Castles 2006).</p>
<p>Som Silver (1994) skriver i sin jämförande översikt över diskurser om social uteslutning är valet av vilken aspekt av den nya fattigdomen och den sociala exkluderingen man vill lyfta fram avgörande i kampen för att vinna politiskt stöd för eller mot de exkluderades intressen. Men i stället för att fokusera på någon särskild undergrupp kan vi sträva efter en helhetssyn på de olika formerna av social uteslutning och deras samspel med allmänna strukturella särdrag i den pågående övergripande omvandlingen (Silver 1994: 136).</p>
<p>Dessa olika grupper av exkluderade är vidare inbäddade i en komplex samhällelig arbetsdelning. De tvingas ofta konkurrera med varandra och därmed förstärka varandras utsatthet inom ett territorium där den fria marknaden härskar (Baldwin-Edwards 1999; Schierup 2001). I detta samspel fungerar de delar av samhället som präglas av kronisk arbetslöshet, därav följande fattigdom och bidragsberoende som ”inkubatorer” för näringslivets försörjning med arbeten som är riskfyllda, tillfälliga, underbetalda och som utförs av kvinnor, migranter eller nya etniska minoriteter (Mingione 1996: 382). Men utbredningen av underbetalda, tillfälliga, och riskfyllda jobb lägger press på välfärdsinstitutionerna, vilket i sin tur riskerar att utnyttjas av politiska program för nedmontering av det sociala medborgarskapet – de mest utsattas försvar mot marknadskrafterna.</p>
<h2>Den svenska modellen: från nationell välfärdsstat till postnationell workfare-regim</h2>
<p>Grunden för det sociala medborgarskapets och de nordatlantiska välfärdsstaternas framväxt under 1900-talet var arbetets dekommodifiering (Offe 1984; Esping-Andersen 1985, 1990); TPF FPT  närmare bestämt en politiskt betingad ”process som i allt större utsträckning befriar vanliga medborgare från tvånget att direkt koppla sin välfärd till deras arbetens marknadsvärde” (Slavnic 2005: 47, min kursivering). Befrielsen från att sälja sitt arbete till det till varje tid gällande priset på marknaden genom den relativa trygghet som olika välfärdsordningar och försäkringssystem erbjöd – och med detta även en reell frihet att refusera arbetsmarknadens mest undermåliga jobb och arbetsförhållanden – var ett viktigt led i fackföreningsrörelsernas konsolidering som kollektiva förhandlingspartners gentemot kapitalet och utveckling till en inflytelserik politisk kraft.</p>
<p>Dekommodifiering och den parallella institutionaliseringen av ett socialt medborgarskap växte fram på basis av olika institutionella arrangemang och med stöd i olika typer av allianser mellan sociala klasser och statusgrupper (Mann 1987). De skandinaviska länderna är unika med hänsyn till den starka betydelsen av folkrörelsers, speciellt fackföreringarnas, organiserade formulering av politiska krav ”underifrån”. Det gäller också deras centrala roll i den faktiska institutionaliseringen av ett socialt medborgarskap (Mann 1987) och en välfärdsstat som kom att vila på en markerad fördelningspolitik med generella välfärdslösningar för hela befolkningen (så kallad ”universalism”). Härmed dekommodifierades också arbetet i hög grad jämfört med de ”konservativa” välfärdsstaterna på den europeiska kontinenten och inte minst jämfört med de ”liberala” anglosaxiska välfärdsstaterna, USA och Storbritannien (se vidare Esping-Andersen 1990; samt Mann 1987). De nordiska länderna skiljer sig också åt inbördes med hänsyn till styrkan och karaktären hos de politiska rörelser som bar fram kraven om sociala rättigheter och med hänsyn till den konkreta utformningen av välfärdsstatens institutioner efter andra världskriget. Det handlar bland annat om den relativa betydelsen som regleringen av själva arbetsmarknaden fick för arbetets dekommodifiering jämfört med välfärdsinstitutioner utanför arbetslivet och arbetsmarknaden i de enskilda nordiska länderna.</p>
<p>De teoribildningar (se särskilt Offe 1984; Esping-Andersen 1985; 1990) som – inspirerade av T.H. Marshall och Karl Polanyis (1944) banbrytande arbeten om marknadsekonomins historiska framväxt och inneboende paradoxer – fört fram tesen om arbetets dekommodifiering som en grundläggande betingelse för de moderna välfärdsstaternas konstituering är dock, som Theo Papadopoulos (2005) påvisar, otillräckliga. De har en benägenhet att ensidigt fokusera på socialpolitiska strategier och medborgerliga rättigheter som är institutionellt förankrade utanför själva arbetsmarknaden och arbetslivet. Det gäller till exempel Esping-Andersen’s (1990) komparativa analyser av olika välfärdsregimer med Sverige som ett av de främsta fallen. Det är emellertid viktigt, menar Papadopoulos, att se på strategier och institutionella ramar för dekommodifiering såväl innanför som utanför arbetslivet, och samspelet mellan dessa, om vi skall nå en djupare förståelse av de europeiska välfärdsstaternas konstituering och aktuella omvandling. I detta avseende intar den traditionella svenska modellen en särställning, även i förhållande till de andra nordiska länderna. Det gäller den centrala betydelse som modellen fäst på regleringar av själva arbetsmarknaden och av arbetslivet som sådant för arbetets dekommodifiering jämfört med de välfärdsstatliga institutionerna utanför arbetsmarknaden.</p>
<p>Ser vi tillbaka till 1950-, 60- och 70-talen åtnjöt den svenska modellen internationell ryktbarhet för en lyckad kombination av ekonomisk tillväxt och industriell expansion med full sysselsättning samt en, jämfört med de flesta andra avancerade industriländer, egalitär inkomstfördelning. Modellens politisk-ekonomiska grundpelare var det Rehn-Meidnerska programmet för makroekonomisk styrning (se till exempel Weiss 1998; Erixon 2005). TPF FPT  Det gick i uppbyggnaden av en koordinerad välfärdskapitalism längre än någon annanstans i Europa (se till exempel Pontusson 1992). RehnMeidner programmets tonvikt på en solidarisk lönepolitik, i syfte att utjämna lönerna på tvärs av ekonomiska sektorer och företag, var förankrat i världens mest centraliserade system för kollektiv löneförhandling mellan fack och arbetsgivare, med LO och SAF som huvudaktörer. Den solidariska lönepolitiken framtvingade den högsta graden av inkomstutjämning inom OECD-området och fick arbetsgivarna att acceptera målet om full sysselsättning (se vidare Swenson och Pontusson 2000). Men politiken siktade samtidigt mot att skapa en ekonomisk dynamik med kontinuerlig modernisering i fokus. Att höja lönerna i ekonomiskt svaga sektorer och företag skulle driva på företagsstängningar eller reorganiseringar medan en restriktiv löneutveckling inom framgångsrika sektorer skulle understödja lönsamhet och expansion inom internationellt konkurrenskraftiga exportföretag. Övertalighet eller arbetslöshet på bakgrund av företagsnedläggningar, omlokaliseringar eller nya kvalifikationskrav matchades av den aktiva arbetsmarknadspolitiken som siktade mot omskolning och kontinuerlig uppgradering av arbetskraftens kvalifikationer. Den aktiva arbetsmarknadspolitiken skulle systematiskt återföra friställda och personer vars kvalifikationer hade kommit att bli föråldrade till ekonomins mest dynamiska sektorer och främja arbetskraftens regionala rörlighet. Systemet var avsett att hålla arbetslösheten på ett minimum och garantera full sysselsättning. Den solidariska lönepolitiken och den aktiva arbetsmarknadspolitiken skulle vila på en återhållsam finanspolitik.</p>
<p>Den andra pelaren för Den svenska modellen var socialdemokratins (SAP) politiska hegemoni och långvariga regeringsställning. Historiskt sett vilade denna hegemoni på klassbaserade sociala rörelser med starka fackföreningar i centrum. SAP kom att bli politisk garant för centraliserade löneförhandlingar och full sysselsättning och beredde vägen för omfattande reglering av anställnings- och arbetsförhållanden och medbestämmande.</p>
<p>SAP var även den politiska huvudkraften vad avser den svenska modellens tredje pelare: den starka välfärdsstaten med dess generella välfärdspolitik samt den stora offentliga sektorn. Den offentliga sektorn kom att absorbera en stor del av alla välfärdspolitiska kostnader och en stor del av de anställda inom den svenska arbetsmarknaden som helhet. 1985 arbetade en av tre anställda i Sverige inom offentlig sektor jämfört med, till exempel, enbart en av sex anställda i den tyska förbundsrepubliken. Detta bidrog starkt till Sveriges höga sysselsättningsgrad jämfört med Tyskland och andra OECDländer (utanför Skandinavien). Den fulla sysselsättningspolitiken samt den aktiva arbetsmarknadspolitiken var i sin tur centrala för upprätthållandet av den starka välfärdsstaten. Däremot hade arbetslöshetsförsäkring och transfereringar genom behovsprövade socialbidrag givits en jämförelsevis marginell betydelse. Arbetslöshetsersättning betalas ut under relativt korta perioder och arbetslöshet har hanterats som en integrerad del av arbetslinjen och den aktiva arbetsmarknadspolitiken snarare än som en socialpolitisk fråga (Junestav 2004).</p>
<p>Det är nära förbundet med välfärdsregimens särskilda karaktär att Sverige har haft och fortfarande har den högsta andelen av arbetsmarknadsaktiva i förhållande till inaktiva inom den Europeiska Unionen (Vogel 2000: 6). Produktion av högkvalitativa välfärdstjänster är arbetsintensiv och ett kostnadskrävande välfärdssystem fordrar en omfattande skattebas och härmed en hög grad av aktivt lönearbete. Samtidigt medförde, eller förutsatte, uppbyggnaden av den svenska välfärdsstatliga modellen radikala förändringar i samhällets genusordning och arbetets könsmässiga delning. Modellen har förutsatt en hög kvinnlig sysselsättning och kvinnorna har dominerat den offentliga sektorn. Två av tre sysselsatta kvinnor kom att arbeta inom offentlig sektor, ofta på ”lång deltid”. Därigenom blev också den svenska arbetsmarknaden en av Europas mest könssegregerade. Och samtidigt med att den offentliga sektorn kompenserade för en del av det traditionella kvinnliga hem- och omsorgsarbetet och därmed gjorde kvinnors multipla roller som hemarbetande, mödrar och lönearbetande mera hanterlig, bidrog den särskilda karaktären av kvinnornas indragning på arbetsmarknaden (deltid inom offentlig sektor) även till att skapa en ny typ av ojämlik könsmaktsordning.</p>
<p>Den nyliberala vändningen</p>
<p>Under 1980-talets generellt utvecklingsoptimistiska yta hade emellertid allt större strukturproblem ackumulerats (se till exempel Pontusson 1992; Pontusson 1997; Weiss 1998, kap. 4; samt diskussionen i Schierup, Hansen och Castles 2006: 200ff). En skenande ekonomisk politik (markant avvikande i förhållande till RehnMeidner modellens grundsats om en återhållsam finanspolitik) kulminerade med kronans kollaps 1992 (se Martin 2000). TPF FPT  En kraftig recession följdes av företagskonkurser och djupgående omstrukturering av näringslivet. Arbetslösheten steg till nivåer som inte hade funnits sedan 1930-talet, vilket fick konsekvenser även för sysselsättningen i offentlig sektor.</p>
<p>Det finns ingen allmänt vedertagen förklaring till den tidigare så hyllade svenska modellens växande problem från sent 1970-tal eller till dess veritabla konkurs i 1992. Vissa analytiker pekar på en förvuxen offentlig sektor som problemets kärna (Henrekson, Jonung och Stymme 1993). Andra understryker att en modell byggd på solidarisk lönepolitik och centraliserade partsförhandlingar inte var i stånd till att dra till sig investeringar när globaliseringen gav kapitalet nya möjligheter att dra sig ur det korporativa samarbetet (Kurzer 1993: 20). Det pekas på problem med anpassning till en globaliserad post-fordistisk ekonomis krav om flexibla arbetsmarknader och löneförhandlingssystem (Pontusson 1992; Swenson och Pontusson 2000) och på systembetingade svårigheter att anpassa ett stramt reglerat valuta- och kreditsystem till en globaliserad politisk ekonomi (Martin 2000).</p>
<p>De flesta analyser är alltså variationer på ett mer generellt globaliseringstema, som understryker nationalstatens oförmåga att upprätthålla en reglerad ekonomi, en strikt reglerad arbetsmarknad och en stark välfärdsstat i konfrontation med ekonomisk globalisering och de transnationella företagens växande handlingsutrymme. Men det är inte rimligt att se detta som en enkel fråga om internationellt ekonomiskt tryck som underminerar nationella institutionella regimer, påpekar Weiss (1998) i sin analys av den traditionella svenska modellens debacle. Det är minst lika viktigt att uppmärksamma att det sker en generell kvalitativ förändring från kostnadsdriven till en i högre grad innovationsdriven konkurrens inom och mellan de avancerade post-fordistiska ekonomierna. Här har förmåga till produktförnyelse och industriell planering kommit att bli central (Weiss 1998: 102ff; se även Crouch 1993; och Jessop 2002a, kapitel 3).</p>
<p>Den svenska modellen saknade kapacitet att ställa om från en kostnadsdriven makroekonomisk strategi till en mer komplex innovationsdriven utvecklingsstrategi, hävdar Weiss (1998: 103ff). Vid 1970-talets mitt hade dess politisk-ekonomiska fundament, den Rehn-Meidnerska modellen, i själva verket redan ”underminerats inifrån”. Problemet var knappast storleken på välfärdsstaten som sådan eller den reglerade arbetsmarknaden, utan snarare RehnMeidner modellens ensidiga förhållningssätt till industriell omvandling, med fokus på att säkra full sysselsättning men utan att lämna staten adekvata samhälleliga styrmedel för att systematiskt påverka näringslivsutvecklingen (Weiss 1998: 109).</p>
<p>Detta läge kom att ändras radikalt efter det nya socialdemokratiska maktövertagande som följde på den kortlivade borgerliga regeringens mellanspel 1991-1994. Men kursändringen mot en differentierad näringslivspolitik kom att ta en nyliberalt influerad riktning som bär prägel av den så kallade ”tredje vägen”. Detta kom att i väsentliga avseenden stöpa om grundarna för den svenska arbetsmarknaden och det svenska samhället.</p>
<p>De ideologiska grunderna för den typ av tredje vägens politik, som i dag på olika sätt har influerat inte bara svensk socialdemokrati, men de flesta socialdemokratiska rörelser och partier i Europa, har formulerats av framstående amerikanska och brittiska intellektuella (Schierup, Hansen och Castles 2006; Hansen 2005a). Amitai Etzioni (1995 [1993]; 2000), politisk rådgivare till Bill Clinton, beskriver ”den tredje vägen” som ett nytt samhällskontrakt som balanserar stat, marknad och civilsamhälle mot varandra i syfte att odla ett harmoniskt partnerskap. Det är grunden för a good society som undviker såväl den byråkratiserade välfärdsstatens Scilla som den nyliberala marknadsfundamentalismens Karybdis. Sociologen Anthony Giddens, politisk rådgivare till Tony Blair och New Labour, har fört fram ”den tredje vägen” som en reformerad socialdemokratis svar på globaliseringens utmaningar (Giddens 1998: 26). Här skall nya former för decentraliserad medborgarinflytande och lokala partnerskap mellan stat, näringsliv och civilsamhälle utformas på ett sätt som ökar effektivitet och konkurrenskraft, stimulerar individuell arbetsmotivation och entreprenörskap, och samtidigt fungerar som instrument för social integration. Men solidariteten i det nya goda medborgarsamhället vilar mindre på rättigheter och mera på plikter än medborgarskapet i den traditionella välfärdsstaten; härunder individens personliga plikt att hålla sig anställningsbar genom att investera i sitt humankapital, söka de jobb som finns och att inte ligga staten och samhället till last (till exempel Giddens 1998:27).</p>
<p>USA och Storbritannien har knappast utvecklats till den typ av harmoniska samhällen som Etzioni föreskriver (se diskussionen i Schierup, Hansen och Castles 2006, kap. 4 och 5). Men på EU nivå har ”den tredje vägens” tankegods anammats som en generell modell för gemenskapens social- och sysselsättningspolitik under 1990-talet och i Lissabonprocessen formulerats som en strävan att förena nya strategier för ”social inkludering” med målet att göra den europeiska ekonomin till världens mest konkurrenskraftiga (se vidare Hansen 2005a). Skeptiker har dock föredragit att beskriva Lissabonprocessen och EU:s reellt existerande pragmatiska social- och sysselsättningspolitik som en inbäddad nyliberalism (van Apeldoorn 2003; se vidare Hansen 2005a; och Schierup, Hansen och Castles 2006). Politiken är nyliberal i den mening att den ger företräde för globala marknadskrafter och det transnationala kapitalets fria rörlighet varigenom marknaderna kommer att bli allt mera frånkopplade nationalstaternas institutionella regleringar – och utan att motsvarande regleringar överförs till Unionens övernationella nivå. Marknaden är dock institutionellt ”inbäddad” såtillvida att det erkänns att det finns gränser för laissez-faire. Således anses fortfarande en viss välfärdspolitik behövlig, åtminstone i den grad som den bidrar till att upprätthålla det europeiska kapitalets konkurrenskraft och skapar en god cirkel av flera jobb och ”social inkludering”. Välfärdspolitiken bör fungera som en produktionsfaktor, som upprätthåller budgetdisciplinen, lever upp till företagens krav om flexibilitet på arbetsmarknaden, som mobiliserar civilsamhället under marknadens baner och säkrar en stadig ström av disciplinerad och välanpassad arbetskraft genom offentligt subventionerade utbildningsprogram och arbetsmarknadsåtgärder. TPF FPT</p>
<p>Det nya Sverige som tonar fram från 1990-talets mitt kan, med bakgrund i denna vidare kontext, beskrivas som en särskild variant av kapitalismens allmänna omvandling från den nationella välfärdsstaten som ram kring regleringen av ekonomi och politisk styrning till en nyliberalt anpassad så kallad post-nationell workfare-regim (se vidare Jessop 2002a). Syftet är en differentierad och aktiv näringslivspolitik som mobiliserar humankapital, stimulerar entreprenörsanda och maximerar regionala och lokala komparativa fördelar. Men en övergripande systemomvandling markeras även av grundläggande förskjutningar i synen på förhållandet mellan arbete och välfärd – en utveckling som Sverige delar med de övriga Nordatlantiska välfärdsstaterna:</p>
<p>• ”Full sysselsättning” omdefinieras till ”full anställningsbarhet” och arbetslöshet framställs som i första hand knuten till individens (förmodat bristande) kvalifikationer .</p>
<p>• Den ekonomiska politikens dominans över socialpolitiken framhävs i syfte att skapa mer flexibla arbetsmarknader. Sociala kostnader betraktas därmed som en produktionskostnad snarare än som ett medel för fördelning.</p>
<p>• Socialpolitiska åtgärder definieras allt mindre som ett medel att skydda samhället och medborgarna mot en oreglerad marknadsekonomis otillräcklighet och destruktiva krafter.</p>
<p>• Social- och sysselsättningspolitiken har blivit ett redskap för att styra individers beteende i syfte att göra individen anpassningsbar till vad regeringar uppfattar som marknadsekonomiska behov (Papadopoulos 2005).</p>
<p>• Transfereringar för att upprätthålla inkomstnivåer begränsas till ett minimum i syfte att få människor i arbete och skapa ”entreprenörskapsanda”.</p>
<p>Parallellt med detta ideologisk-politiska perspektivbyte utmanas politikens nationella förankring till fördel för en post-nationell marknads- och näringslivsinriktad styrning med genomslag lokalt, regionalt och transnationellt, i Europa med EU-kommissionen som främsta aktör. Ett så kallat neo-kommunitaristiskt styrsystem växer fram som premierar decentraliserad organisering i lokala, regionala och transnationella utvecklingspartnerskap. Detta utgör, i det nya Nätverkssamhällets (Castells 1996) namn, en viktig social bas för den inbäddade nyliberalismens strategi där avreglerade marknadens tillkortakommande kompenseras genom solidariska partnerskap mellan privat och offentlig sektor, anställda och företag, frivilligorganisationer, social ekonomi och ett mobiliserat civilsamhälle.</p>
<p>Precis som de traditionella välfärdsstaterna efter Andra Världskriget antog skilda former (Esping-Andersen 1990; Mann 1987) har det tredje millenniets förändrade ekonomiska och sociala ordning fått olika karaktär i olika länder (Jessop 2002b; Schierup, Hansen och Castles 2006, kap. 5–9). I Sverige har denna djupgående regimförändring lett bortom den svenska modellens grundläggande ekonomiska och sociala orientering. Det har skett parallellt med och påverkats av Sveriges EU-integration och har fått sin konkreta utformning genom det sätt som EU:s regelverk och politiska direktiv har institutionaliserats i och implementerats genom den nationella politiska processen (se vidare Schierup, Hansen och Castles 2006, särskilt kap. 3).</p>
<p>Dessa processer har blivit avgörande för hur frågor om social välfärd, social exkludering, samt integration och migration hanteras i dag. Medan efterkrigstidens solidariska lönepolitik hanterade social utjämning som en motor för ekonomisk konkurrenskraft och ekonomisk växt och modernisering, har fokus numera förskjutits till en stark prioritering av näringslivspolitik och forcerad ekonomisk tillväxt som föreställt instrument för social inkludering av dem som lämnats i bakvattnet. Denna kursändring från en centraliserad makroekonomiskt funderad arbetsmarknadspolitik mot en decentraliserad näringslivspolitik, som stakats ut sedan mitten av 1990-talet, har bland annat markerats av inrättandet av Näringsdepartementet, NUTEK, VINNOVA, ESF och andra statliga och överstatliga myndigheter som organiserar, finansierar, koordinerar och integrerar utbildning, forskning och innovation, stimulerar entreprenörskap och småföretagsutveckling, organiserar ”inkubatorer” samt moniterar lokala, regionala och transnationella tillväxtprogram och ”utvecklingspartnerskap”. Statens förpliktelse har på motsvarande sätt förskjutits från ett ansvar för full sysselsättning och fördelningspolitik och social utjämning mot tillhandahållandet av en omfattande marknad för utbildning i syfta att höja humankapitalets allmänna nivå och människors individuella konkurrensförmåga. Högskoleutbildningen har breddats och regionaliserats i syfte att bidra till uppgradering av perifera regioners och utsatta stadsdelars humankapital och konkurrenskraft.</p>
<p>Men jämlikhetssträvan och fördelningspolitik har hamnat i bakgrunden och fortsatta utfästelser om att återupprätta den fulla sysselsättningen underordnats en monetaristisk anti-inflationspolitik.</p>
<p>Detta har parats med snabbt växande inkomstklyfter. Jämsides med USA och Storbritannien var Sverige vid millennieskiftet det land inom OECD med den snabbaste växten av ojämlikhet avseende inkomst; dock från en jämförelsevis låg utgångsnivå (Vogel 2003: 446ff). Detta innebar ett radikalt brott med årtionden av inkomstutjämning och 1990-talets snabbt stigande arbetslöshet och växande beroende av socialbidrag ledde till ett växande antal fattiga hushåll (Vogel 2000: 34).</p>
<p>Väsentliga element av den ursprungliga svenska modellen finns dock kvar, om än i något ändrade former. Det gäller särskilt den stora offentligt finansierade välfärdssektorn. Välfärdssystemet bygger fortfarande principiellt på en idé om generella åtgärder för hela befolkningen (se Vogel 2000: 9). Men det offentliga servicesystemet har undergått omfattande omorganisering, ofta med ”outsourcing” till privata företag. Ersättningsnivåerna har också krympt och kvalitén på offentlig välfärdsproduktion har i många fall äventyrats. Graden av täckning, när det gäller offentlig omsorg för unga och gamla är dock fortfarande relativt hög jämfört med Storbritannien och med Central- och Sydeuropa. Social exkludering beror därmed mindre på förändringar i det dekommodifierande välfärdssystemet utanför arbetsmarknaden och i högre grad på förändringar i den arbetslinje som var den Rehn-Meidnerska modellens främsta välfärdspolitiska instrument. Här har facken och SAP en nyckelställning.</p>
<p>Graden av facklig organisering har förblivit långt den största inom hela EU-området och – med en växt från 69 procent av arbetsstyrkan i 1969 till 81 procent i 2003 (LO 2004) – i själva verket betydligt högre vid millennieskiftet än under den svenska modellens glansdagar. Facken har försvarat viktiga institutionella landvinningar som erövrades i efterkrigstidens kamp för bättre betingelser: reglerade arbetsförhållanden, medbestämmande, säkerhetsbestämmelser och sjukförsäkring. Sysselsättningen förblev, även vid lägsta nivån under 1990-talets mitt, på en högre nivå än i resten av Europa, om man bortser ifrån de skandinaviska grannländerna. Samtidigt ökar dock klyftorna mellan de som befinner sig inom arbetslivets primära reglerade delar och den växande andel av befolkningen som återfinns i en sekundär sektor präglad av ”atypiska jobb” samt de som är beroende av försämrade arbetslöshetsersättningar eller socialbidrag eller befinner sig inom en ny typ av oreglerad informell arbetsmarknad. Det är, som utvecklas längre fram, trender som särskilt drabbar invandrade och nya etniska minoriteter.</p>
<p>När det gäller samspelet mellan ideologisk-politisk omorientering och social exkludering är radikala förändringar i arbetsmarknadspolitiken särskilt viktiga. Dagens marginaliseringsprocesser och sociala uteslutning betyder inte att ”arbetslinjen” har getts upp som den främsta socialpolitiska grunden för det svenska välfärdssamhället. Men, som Malin Junestav (2004) visar i sin avhandling om den svenska arbetslinjen, så har arbetsmarknadspolitikens ideologiska och politiska premisser ändrats grundläggande sedan början av 1990-talet. Medan den svenska modellens aktiva arbetsmarknadspolitik främst var grundad i ett rättighetsbegrepp och en föreställning om (arbetarklassens) självhjälp, promoveras ”numera en ideologi och en diskurs allt mer fokuserad på kontroll och disciplin” (Junestav 2004: 21ff and 180ff). Detta påminner om disciplinerande och degraderande workfare-åtgärder i USA och Storbritannien (Myles 1996; King 1999; Fox Piven och Cloward 1993; Katz 1989, 1996; Schierup, Hansen och Castles 2006, kapitlen 4–5; samt Junestav 2004: 180ff). I stället för att kanalisera arbetslösa och bidragsberoende in i mer kvalificerade jobb har arbetsmarknadspolitikens funktion allt mer blivit en fråga om att hålla presumtiva välfärdsklienter ”aktiva” och ”anställningsbara” för arbetsmarknadens lägstbjudande. Fokus ligger på individuellt beteende och individens personliga ansvar för sin sociala och ekonomiska situation (Junestav 2004: 190ff). Denna förskjutning i ideologi, lagstiftning och institutionell praxis rör sig alltså i motsatt riktning av den starka dekommodifieringstrend som präglade den traditionella svenska välfärdsstatliga modellen. I likhet med den politiska utvecklingen och institutionell praxis i EU som helhet (Schierup, Hansen och Castles 2006, kap. 3) handlar utvecklingen sedan början av 1990-talet i själva verket om en kraftfull tendens mot arbetets rekommodifiering. Det vill säga, avregleringar och nya institutionella styrformer som (åter-)kopplar människors välfärd mer direkt till deras arbetes marknadsvärde.</p>
<p>Arbetsmarknadspolitikens omvandling visar härvidlag på hur den ideologiska kärnan i begreppet ”solidaritet” gradvist har skiftat karaktär på ett sätt som är analogt med vad vi kan observera i den Europeiska Unionens dominerande politiska diskurs sedan Maastricht Fördraget (1992) (se Schierup, Hansen och Castles 2006, kap. 3). Det vill säga från att handla om fördelning och social rättvisa, till en föreställning om den enskilda ”aktörens”, ”intressentens” eller ”partnerns” ansvar att bidra till ekonomins konkurrensförmåga och till en begränsning av samhällets sociala kostnader (Levitas 1998: 25). Till detta hör särskilt individens ansvar att kontinuerligt upprätthålla sin personliga ”anställningsbarhet” genom ”livslångt lärande”.</p>
<h2>Invandrings- och integrationspolitik i förändring</h2>
<p>Parallellt med den svenska välfärds- och arbetsmarknadsmodellens ackumulerade problem under 1980-talet råkade även den tidens ”invandringspolitik” och ”invandrarpolitik” i djup kris (se vidare Ålund och Schierup 1991). Svensk invandrings- och invandrarpolitik hade utvecklats som en integrerad del av den svenska modellen. Det tidiga 1990-talets recession lämnade det i internationell jämförelse jämlika och inkluderande Sverige i ett tillstånd som plötsligt minde om den skiktning på arbetsmarknaden som länge varit legio på kontinenten och i Storbritannien. De invandrade fick bära den tyngsta bördan av omvandlingen. Medan andelen arbetslösa i arbetskraften bland inrikes födda ökade från 1,3 procent i 1989 till 7,6 procent i 1993, ökade den dramatiskt från 2,9 procent till 15,4 procent bland utlandsfödda under samma period (Integrationsverket 2005: 21) och bland utländska medborgare från 3,5 procent till 24 procent. För att förstå förändringarna som blev manifesta under 1990-talet krävs därför en historisk tillbakablick också på den svenska invandringspolitiken och invandrarpolitiken.</p>
<p>Samtidigt med att kvinnor vann växande insteg på arbetsmarknaden nådde efterkrigstidens organiserade rekrytering av migrantarbetare till svenska företag sin kulmen under sent 1960-tal och tidigt 1970-tal. Invandringen bidrog till att kyla ner en het arbetsmarknad. Den gynnade de stora exportföretagen och den fortsatta expansionen av ett tayloristiskt industriellt system med det löpande bandet i centrum (se till exempel Ohlsson 1978). Importen av arbetskraft underlättade även för svenskfödda arbetare att byta sina jobb mot mer attraktiva tjänstemannayrken (Persson 1972). Samtidigt var invandringen redan på 1960-talet knuten till en invandrarpolitik som var framsynt jämfört med de flesta andra invandringsländer i Europa. Politiken, som hade brett stöd i riksdagen och hos arbetsmarknadens parter, syftade till att infoga alla sociala grupper, inklusive migrantarbetarna, i det generella välfärdssystemet samt inkludera de invandrade i den reglerade arbetsmarknaden. Utlandsfödda fick samma formella rättigheter inom välfärdssystemet som infödda svenskar (Schierup, Hansen och Castles 2006, kapitel 8).</p>
<p>Styrningen av invandringen underlades således arbetsmarknads- och välfärdspolitikens övergripande mål och politiska ramverk (Öberg 1994). TP F FPT  Facken insisterade på att invandringen aldrig, som var fallet i det stora invandringslandet USA (se till exempel Schierup, Hansen och Castles 2006), skulle bli instrument för löne- och välfärdsdumping. Detta motsvarade väl – åtminstone i princip– den dominerande svenska korporativa strategin som fokuserade på en fortskridande uppgradering av löner, kvalifikationer, teknologi och produktivitet i ekonomins arbetsintensiva och mindre produktiva segment. Samtidigt syftade reformer under 1970-talet, som stärkte politiska och kulturella rättigheter, till att ge migranterna reell tillgång till ett aktivt medborgarskap (Proposition 1975; se även Öberg 1994; Borevi 2004; Soininen 1999). Detta skulle, tillsammans med växande integration av de invandrade i de politiska partierna och fackföreningarna, stärka deras möjligheter att faktiskt realisera de sociala rättigheter som de formellt hade del i (Borevi 2004: 43ff).</p>
<p>Migrantarbetarnas situation under 1970-talet kom dock i realiteten snarast att få karaktär av vad som med en kritisk not har kallats för underordnad inkludering (Mulinari och Neergaard 2004). Således kom det svenska samhällets klass- och könsmässiga delning att även anta en etniskt segmenterad karaktär. En etniskt delad arbetsmarknad uppstod med arbetare invandrade från Finland, Sydeuropa, Jugoslavien och Turkiet i de minst attraktiva delarna av industrin och i serviceyrken som städning och på restaurang. En svensk ”vertikal mosaik” tonade fram (Ålund 1985; Schierup, 1987 #484, som parafraserar Porter 1968). Det vill säga ett samhälle och en arbetsmarknad präglad av social ojämlikhet strukturerad efter klass-, köns- och etnicitetskategoriseringar som i varierande grad och på olika sätt överlappade, betingade och stärkte varandra. Diskriminering på arbetsmarknaden och i företagen blockerade yrkesmässig rörlighet och hindrade ofta de invandrade att få jobb som motsvarade deras kvalifikationer och utbildning (till exempel Schierup och Paulson 1994). De invandrade kom även att enrolleras som obligatoriska medlemmar av facket men med marginellt inflytande på facklig politik (Knocke 1982; 1986; Ålund 1985; Mulinari och Neergaard 2004).</p>
<p>Trots koncentrationen inom arbetsmarknadens sämsta och mest konkurrensutsatta delar var migrantarbetarna och deras familjer inkluderade i det sociala trygghetssystemet, inom såväl som utanför arbetslivet. Den svenska modellens solidariska lönepolitik och den fulla sysselsättningen, i kombination med en högre grad av fulltidsanställningar (inom industrin) bland utlandsfödda kvinnor än bland svenskfödda, betydde dessutom att inkomstskillnaderna mellan utlandsfödda och infödda som helhet var förhållandevis små (Wadensjö 1994; Lundh et al. 2002). Även med den traditionella svenska modellens uppenbara och växande strukturproblem från senare delen av 1970-talet (Pontusson 1992; Weiss 1998) fortsatte de invandrade att ha en hög sysselsättning och en låg grad av arbetslöshet. Dock började under 1980-talet utlandsfödda – särskilt personer som kommit till Sverige som flyktingar från länder utanför Norden, EU och Nordamerika – få svårare att komma in på arbetsmarknaden och uppvisade en avsevärt högre arbetslöshet och lägre sysselsättningsgrad än infödda.</p>
<p>Den nya integrationspolitiken: en rättvis spelplan</p>
<p>Vid slutet av 1980-talet stod invandringspolitiken och invandrarpolitiken vid en avgörande korsväg (Ålund och Schierup 1991). Redan vid 1980-talets mitt hade växande arbetslöshet och bidragsberoende blivit en tacksam grogrund för politiska diskurser som fokuserade på asyl- och invandrarfrågor som ett ”socialt problem” och som en börda för välfärdsstaten. Olika välfärds- och arbetsmarknadsinstitutioners dagliga praxis hade kommit att präglas av en stigmatiserande och diskriminerande ”kulturalism” (se vidare Ålund och Schierup 1991). I ett skede när Sverige stod inför det tidiga 1990-talets ekonomiska och sociala kris hade det populistiska Ny Demokrati fått ett betydande inflytande på den offentliga debatten parallellt med ett uppsving för nynazistiska gräsrotsrörelser. Diskrimineringsombudsmannens varningar för konsekvenserna av en strukturellt grundad institutionell diskriminering på arbetsmarknaden och av en fortsatt rasialisering av det svenska samhället fick mot denna bakgrund en ödesmättad ton (se till exempel Nobel 1990).</p>
<p>Samtidigt som delar av dess migrationspolitiska program i själva verket koopterades av det politiska etablissemanget, inom ramen för EU-anpassningens rationalitet, pressades den svenska populistiska inbrytningen tillbaka under 1990-talet av ett brett vänster-höger samförstånd om en integrationspolitisk nyorientering (se vidare Schierup, Hansen och Castles 2006, kap. 8). Propositionen Sverige, framtiden och mångfalden (Proposition 1998), som presenterades för Riksdagen 1997, var baserad på en kritisk granskning av invandrarpolitiken och dess institutionella praktiker vilket resulterade i formuleringen av dagens integrationspolitik.</p>
<p>Den nya integrationspolitiken avsågs att bli en politik för hela befolkningen grundad på den kontinuerliga utvecklingen av samhällets institutioner: arbetsmarknaden, utbildningssystemet, boendet, vård och omsorg, kulturlivet, och så vidare. Integrationspolitiken skulle utgå ifrån ”befolkningens faktiska sammansättning och bakgrund och ta [. . .] till vara alla de kompetenser och erfarenheter som finns inom landet” (Proposition 1997b: 20 ). Samhällets ”etniska och kulturella mångfald” skulle således ”tas som utgångspunkt för den generella politikens utformning och genomförande på alla samhällsområden och nivåer” (Proposition 1997b: 19). Men integrationspolitiken skulle ta särskild hänsyn till alla som förfördelats på bakgrund av sin etniska eller kulturella bakgrund. Kampen mot diskriminering, främlingsfientlighet och rasism skulle prioriteras (Proposition 1997b: 19–22). Alla medborgare, framför propositionen, är ansvariga för denna integration, vilken alltså inte bör förstås primärt som en fråga för invandrade, utan ha utvecklingen av ett integrerat mångetniskt samhälle som mål. Propositionen poängterar att detta innebär byggandet av en ny svensk identitet och en omförhandlad nationell gemenskap, där uppslutningen kring gemensamma grundläggande demokratiska värderingar har ”större betydelse för integrationen än ett gemensamt historiskt ursprung” (Proposition 1997b: 23). Till dessa värderingar hör även ”rätten att vara olik”. Men i motsättning till den korporativa andan i 1970talets invandrarpolitiska reformer (se vidare Soininen 1999; Schierup 1991b; och Schierup, Hansen och Castles 2006, kap 8) anses det nu att frågan om etnisk och kulturell identitet först och främst måste vara en fråga för individen (Proposition 1997b: 23).</p>
<p>Såväl höger som vänster, fack och näringsliv har bejakat den nya integrationspolitiska reformens intentioner och, retoriskt, nyckelorden ”integration” och ”mångfald”. Även om det i själva verket finns betydande skiljaktigheter vad avser problemanalys och i fråga om vilka åtgärder som anses mest lämpliga för att främja mångfald och integration (se vidare Schierup, Hansen och Castles 2006) vill jag hävda att millenieskiftets integrationspolitiska agenda i praxis konvergerar med den nyliberala politiska vändningen i Sverige i allmänhet och, i förlängning, även med den typ av åtgärder för social inkludering och integration som är utmärkande för EU:s Lissabonprocess (Schierup, Hansen och Castles 2006, kap. 3). Integrationspolitikens paralleller med näringslivspolitiken framgår bland annat av en rad offentliga utredningar (till exempel SOU 1996a; 1996b; 1996c; 1996d; Departementsserien 2000), som producerats sedan mitten av 1990-talet, och som har lagt grunden för dagens svenska integrationsåtgärder (see Soininen 1999; se även Hertzberg 2003).</p>
<p>Honnörsorden är även här livslångt lärande, anställningsbarhet, entreprenörskap och etnisk driven småföretagsamhet, invandrare som en flexibel resurs för regional ekonomisk växt, samt en förmodat tillväxtstimulerande ”mångfaldshantering” inom företagen. Detta har även påverkat synen på föreningar bildade på etnisk grund (Ålund och Reichel 2005). Medan tonvikten i 1970-talets invandrarpolitiska reformer och statliga stödåtgärder principiellt låg på invandrarorganisationernas demokratiska deltagande och inflytande fokuserar den offentliga bidragsverksamheten i dag på projektstöd för föreningar med ”integrationsfrämjande” aktiviteter riktade mot ”anställningsbarhet”. Den idémässiga grunden för stödet till invandrarorganisationerna har således ändrats från en föreställning, vid 1970-talets mitt, om potentiellt autonoma korporativa aktörer i det civila samhället (Borevi 2002, 2004; Soininen 1999) mot en föreskriven roll som marknadsorienterade intressenter i sysselsättningsprojekt och lokala och regionala ”utvecklingspartnerskap” (se vidare Andersson 2004; Ålund och Reichel 2005).</p>
<p>Den svenska modellens politiska praxis, driven av en fördelningspolitisk ideologi och strävan mot ett jämlikt utfall har även inom integrationspolitikens domän fått ge vika för en ideologi och praxis driven av marknadsekonomiska incitament och som fokuserar på lika möjligheter. Det vill säga att skapa en rättvis spelplan (som det yttrycks i liberal anglosaxisk terminologi) för individernas aktörskap. Ett betydande mått av social ojämlikhet anses utifrån detta synsätt vara ett sunt incitament för innovation, entreprenörskap och individuell karriärsmotivation. Men det måste skapas institutionella och strukturella betingelser för fair play även för dem som av historiska och strukturella orsaker har kommit att ”exkluderas” från spelplanen. Det vill säga reella möjligheter för individen att inkluderas i spelet och därmed öka sitt kulturella och sociala ”kapital”.</p>
<p>Statens roll blir i detta sammanhang att bidra till att eliminera historiskt ackumulerade hinder för att marginaliserade grupper skall kunna fungera som aktörer och entreprenörer i ett marknadsstyrt samhälle. Vissa åtgärder har under det senaste decenniet haft en påtaglig strukturomvandlande inriktning. Det gäller till exempel lokalisering av nya högskolor till Malmö, samt till Södertörn och Kista i Stockholm med inriktning på att motverka ”utsatta” stadsdelars segregering, etnisk marginalisering och social exkludering. Det gäller valfrihetsreformen i skolan med syfta att ge unga ett vidare fält för att individuellt förvalta och ackumulera sitt utbildningskapital. Det ambitiösa Kunskapslyftet (Kunskapslyftet 2002) lanserades efter millennieskiftet som en mer tidsbegränsad åtgärd i syfte att uppgradera utbildningsnivån på bred front, inklusive åtgärder riktade mot invandrade vars utbildning eller kvalifikationer hade blivit föråldrade bland annat som följd av långa perioder av uteslutning från arbetsmarknaden. Statliga direktiv som gett regionala och lokala tillväxtprogram ett bindande ansvar för att främja jämställdhet, mångfald och integration kan ses som en strävan att öppna den postnationella workfare-regimens partnerskapsdrivna utvecklingsmodell och institutionella och organisatoriska ramar för nya aktörer, inklusive till exempel invandrarorganisationer och så kallade ”etnicitetsdrivna företag” (se för exempel Andersson 2004).</p>
<h2>Arbetets etniska delning och den rasialiserade exkluderingen: några trender</h2>
<p>Hitintills har integrationspolitiken och dess programmatiska koppling till den nya näringslivspolitikens normer och institutionella praktiker dock inte kunnat bryta marginaliseringen i förhållande till arbetsmarknaden som framstått som ett av det svenska samhällets mest kontroversiella sociala problem sedan början av 1990-talet. Tvärtom tyder ett antal trender under de senaste 15 åren på permanentandet av en rasialiserad exkludering av ett omfång och en karaktär som skiljer sig markant från den etniskt delade arbetsmarknaden under den svenska modellens glansdagar (se vidare i Schierup, Hansen och Castles 2006, kapitel 8). I det följande sammanfattar jag några av dessa tendenser.</p>
<p>Arbetslöshet och sysselsättning</p>
<p>Högre arbetslöshet och lägre sysselsättning bland invandrade är de indikatorer på den svenska arbetsmarknadens etniska delning som är bäst belysta, åtminstone till sina allmänna drag. Dock är det fortfarande ont om djupgående undersökningar som diskuterar orsakerna bakom de växande klyftorna i form av strukturell och institutionell förändring.</p>
<p>Även om utlandsföddas arbetslöshet har sjunkit något i takt med den minskade arbetslösheten sedan mitten av 1990-talet så har snedfördelningen mellan infödda och utländskt födda inte blivit mindre iögonfallande. Således var andelen arbetslösa i arbetskraften bland inrikes födda 4.3 procent i 2004, men 10.6 procent bland utlandsfödda (Integrationsverket 2005: 21). Detta ger dock enbart en genomsnittlig bild. Det är i själva verket främst invandrade och medborgare med bakgrund utanför OECD-området som drabbas. Till exempel, vid millennieskiftet var sannolikheten för arbetslöshet bland utlandsfödda ”afrikaner” och ”asiater” som varit i Sverige mellan fem och nio år fyra gånger större än för infödda. Även när man konstanthåller en rad egenskaper som individernas utbildning, ålder, civilstånd och kön är risken att bli arbetslös dubbelt så stor – efter 20 års vistelse för denna grupp (Integrationsverket 2005: 21). Kontrasten mellan utrikes och inrikes födda, blir emellertid extra tydlig när man beaktar den markerade minskningen av sysselsättningen under samma period. Även här finns det stora skillnader mellan olika grupper av utlandsfödda med personer födda i Afrika, Asien eller europeiska länder utanför EU-15 som särskilt utsatta. TPF FPT</p>
<p>I likhet med i andra gamla invandringsländer i Europa, som Tyskland, Frankrike och Holland har, sedan 1980-talet, de växande sysselsättningsproblemen för invandrade i Sverige åtminstone delvis hängt samman med utflyttningen av jobb till nya industrizoner globalt. Detta har, i likhet med rationalisering och teknologisk utveckling, särskilt drabbat jobb inom traditionella basindustrier som sysselsatt flest invandrade. Det är viktigt att beakta etnisk diskriminering i detta sammanhang. Diskriminering avseende tillgång till internutbildningar samt diskriminering i samband med rekrytering till arbetsorganisationer med attraktiva arbetsförhållanden kan leda till varaktig inlåsning av anställda med utländsk bakgrund i anställningar i konkurrensutsatta ”yrkesghetton” med fysiskt och psykiskt påfrestande arbetsbetingelser (Schierup och Paulson 1994). Flyktingar som fick uppehållstillstånd under 1980- och 1990-talen hade en särskilt problematisk situation och upplevde växande svårigheter att etablera sig på den reglerade, och alltmer exkluderande, formella svenska arbetsmarknaden. Detta hänger sannolikt ihop med ändrade institutionella ramar för flyktingmottagandet (se till exempel diskussionen i Schierup 1991c). Men det handlar även om diskriminerande praktiker i samband med införseln av arbetsorganisationer som genererar etniskt homogena arbetsgrupper (Augustsson 1996). Detta leder mot en fördjupning av den ojämna etniska arbetsdelningen inom och mellan arbetsgrupper och företag (Schierup och Paulson 1994; för ett alternativt perspektiv se Bevelander 2000; Scott 1999; Lundh et al. 2002).</p>
<p>Företagsledare verkar ofta bortse från kompetens och kvalifikationer hos utlandsfödda från icke EU-länder (Integrationsverket 2002: 41ff). Detaljerade registerstudier visar att det inte går att förklara låg sysselsättning och hög arbetslöshet bland utländskt födda med graden av utbildning. Visserligen har utbildning betydelse men i mycket mindre grad när det gäller utlandsfödda än infödda, och vissa kategorier av utlandsfödda är klart mer utsatta än andra (se vidare till exempel Berggren och Omarsson 2001; Riksrevisionsverket 1992; Spalloni 1994; Schierup och Paulson 1994; Ekberg och Gustafsson 1995; Bevelander 2000; Hjerm 2002a). Lägsta formella utbildningsnivån finner man bland utländskt födda från andra nordiska länder, som dock har en stark position på den svenska arbetsmarknaden. Däremot är till exempel män födda i Afrika och Asien markant missgynnade när det gäller sysselsättning, trots att de har en utbildningsnivå som motsvarar svenskfödda mäns. Kvinnor med samma icke-europeiska ursprung har en utbildningsnivå som motsvarar den för kvinnor från andra nordiska länder men en mycket sämre arbetsmarknadsposition (Integrationsverket 2002: 41ff).</p>
<p>Vidare tycks LAS (Lagen om anställningsskydd) i praktiken bidra till en form av indirekt institutionell etnisk diskriminering (Integrationsverket 2002: 40ff). Vid företagsnedläggningar eller nedskärningar drabbas särskilt anställda med invandrarbakgrund då de ofta har kortare anställningsperioder än infödda. Personer som kom till Sverige som flyktingar under 1980- och 1990-talen är särskilt utsatta för denna indirekta diskriminering. Utlandsfödda som har bott i landet kortare tid används som en flytande reservarbetskraft eller buffert på arbetsmarknaden. Men flera undersökningar visar också att invandrades funktion som reservarbetskraft även drabbar individer med långa anställningstider. Mera direkt diskriminering är därför viktig att uppmärksamma (Integrationsverket 2002: 44ff; Hjerm 2002a). Multivariata analyser som eliminerar effekterna av invandrares överrepresentation i ”tillfälliga anställningar”, generellt kortare tid i arbetsmarknaden, och dessutom kontrollerar för ålder, kön, vistelsetid i Sverige, bransch, utbildning samt facklig hemvist visar att uppsägningsmönster under lågkonjunktur, allt annat lika, ändå drabbar utlandsfödda hårdare än infödda (Arai och Vilhelmsson 2002; Integrationsverket 2002: 45). Detta kan inte förklaras med att de skulle tala sämre svenska (Arai, Regnér och Schröder 1999; Vilhelmsson 2002; Integrationsverket 2002: 49).</p>
<p>En särskild kategori med en marginaliserad position på arbetsmarknaden är utlandsfödda med långa anställningstider och lång vistelse i Sverige som förtidspensioneras på grund av effekterna av dålig hälsa och lång tid i arbetsmarknadens mest påfrestande jobb (Paulson 1994). Men även detta, framför Schierup, Paulson och Ålund (1994) kan delvis förklaras med tidigare diskriminering avseende tillgång till internutbildning och möjligheterna att avancera till mindre påfrestande och mera stimulerande och självständiga arbetsuppgifter.</p>
<p>Etnisk arbetsdelning och yrkesghetton</p>
<p>Befintliga statistiska undersökningar visar alltså på en markant etniskt skiktad arbetsmarknad avseende arbetslöshet och sysselsättningsgrad. En rimlig bild av den etniska arbetsdelningens och ojämlikhetens faktiska komplexitet fordrar emellertid detaljerade bransch- och företagsspecifika studier samt studier av skiktning och reorganisering av olika branscher (se dock Ohlsson 1978; Schierup och Paulson 1994). Sådana studier, särskilt av nyare datum är dock sällsynta i Sverige. Rimligtvis kan avsaknaden av studier relateras till en överfokusering som har funnits på sysselsättningsproblem och arbetsmarknadsdeltagande. Detta kan i sin tur ha sin förklaring i den invandrade arbetskraftens roll som reservarbetskraft (de los Reyes 2001).</p>
<p>Rapport Integration 2002 (Integrationsverket 2002: 55 60) ger en översiktlig bild av sysselsättningens fördelning på branscher och yrkeskategorier samt en grov bild av anställningens karaktär för grupper med olika bakgrund. Anställda utrikes födda finns således främst i branscher med en hög andel okvalificerade yrken. Det vill säga där många arbetsuppgifter inte kräver några studierelaterade kvalifikationer: delar av industrisektorn, hotell och restaurang samt övrig privat service. Chansen att ha ett ”kvalificerat jobb” är avsevärt lägre för utrikes födda i länder utanför EU (15) och EES än för inrikes födda med samma utbildningsnivå, ålder kön och civilstånd; till exempel 60% lägre för personer födda i Afrika, som har vistats minst fyra år i Sverige. Rapport Integration 2003 konkluderar dessutom, på basis av befintliga undersökningar (se Berggren och Omarsson 2001; Ekberg och Rooth 2003), att många anställda akademiker från länder utanför Västeuropa har fastnat i okvalificerade arbeten, trots att de varit i Sverige i så lång tid som mellan 16 och 25 år (Integrationsverket 2003: 101).</p>
<p>Missförhållanden mellan utbildning och chansen att få ett kvalificerat arbetet kan reproduceras och fördjupas på bakgrund av ett diskriminerande valideringssystem för utländska utbildningar. Personer födda utanför EU- och EES-området utsätts således för en mer rigorös bedömning än personer födda i ett EU-land (se vidare Integrationsverket 2003: 139–56). En jämförande undersökning av invandrares arbetsförhållanden (Hjerm 2002a), på basis av ULF (1995–2000), lägger fram ytterligare dimensioner av arbetsmarknadens etniska delning avseende förhållandet mellan kvalifikation, arbetets karaktär och födelseland. Således uppfattar anställda med eftergymnasial utbildning födda i ”Mellersta Östern” och före detta Jugoslavien mellan tre och fyra gånger så ofta som anställda med samma utbildningsbakgrund födda i Sverige att de befinner sig i anställningar präglade av ”jäktigt och enformigt arbete” (Hjerm 2002b: 110). Dessa mönster bekräftas bland annat av en rapport från Institutet för arbetsmarknadspolitisk utvärdering som visar på en kraftig ökning av den etniska segregeringen på arbetsmarknaden sedan mitten av 1980-talet (Norström Skans och Åslund 2005) och att denna segregering sammanfaller med markerade inkomstklyfter (Hjerm 2001a).</p>
<p>Atypiska jobb, bidragsberoende och fattigdom: från arbetslöshet till ”hyperkasualisering”</p>
<p>En viktig indikator på kvalitén på sysselsättningen för utlandsfödda är deras överrepresentation i så kallade ”atypiska jobb” (Jonsson och Wallette 2001). Det innebär närmare bestämt korta deltidsjobb och tillfälliga tidsbegränsade jobb, osäkra projektrelaterade jobb utan anställningstrygghet och härunder även jobb förbundna med mer eller mindre påtvingade offentliga syssselsättningsåtgärder. Detta medför sammantaget en lägre arbetslöshetsförsäkrings- och socialförsäkringsstandard, samt lägre och osäkra pensioner. Såväl inrikessom utrikesfödda, kvinnor som män, är allt oftare anställda i tidsbegränsade jobb, men ökningen är mycket snabbare för utrikes än för inrikes födda. Det gäller både utlandsfödda män och utlandsfödda kvinnor. Trenden för utlandsfödda män börjar dock från en statistiskt sett betydligt lägre nivå än för utlandsfödda kvinnor – som numera i särklass oftast är tidsbegränsat anställda. Utlandsfödda män har numera ungefär samma andel tidsbegränsade anställningar som inrikes födda kvinnor (Integrationsverket 2005: 22ff). Men även här beror bilden på var personerna är födda. Det ovan nämnda ULF-materialet, som redovisar ett tvärsnitt av 1990talet, pekar på att sysselsatta födda i före detta Jugoslavien nästan tre gånger oftare än svenskfödda, och personer födda i mellanöstern nästan fyra gånger oftare än svenskfödda, var sysselsatta i tidsbegränsade jobb (Hjerm 2002a: 91 och 99). Denna markerat ojämna fördelningen gäller även efter längre tids vistelse (över 10 år) i Sverige.</p>
<p>Ett större antal utlandsfödda har dessutom uteslutits helt från den formella arbetsmarknaden och arbetslöshetsförsäkringssystemet. Ett tecken på detta är ett växande beroende av socialbidrag sedan början av 1990-talet (se till exempel Lundh et al. 2002: 58ff). Under 1970-talet motsvarade andelen av utländskt föddas hushåll som var beroende av socialbidrag ungefär det svenska genomsnittet. På 1990-talet sköt siffran i höjden (Franzén 2001; Vogel 2002: 54). Detta har, liksom långtidsarbetslöshet och brist på sysselsättning, främst drabbat invandrade med bakgrund utanför EU-15 och EES. Av enkätmaterial från ULF framgår också att, under perioden 1993–2000, personer födda i det tidigare Jugoslavien samt i Mellanöstern och Afrika löpte över tio gånger så stor risk att vara beroende av socialbidrag som svenskfödda.</p>
<p>Hög arbetslöshet, sjunkande sysselsättning samt exkludering från arbetsmarknaden och beroende av krympande överföringsinkomster från ett mer restriktivt bidragssystem har, i kontrast till 1970- och 1980-talen, otvivelaktigt kommit att bli en av de viktigaste orsakerna till snabbt växande inkomstskillnader mellan svenskfödda och utlandsfödda (Vogel 2002). ULF-data (Vogel 2002: 37–8) från 1993–2000 visar att personer födda i Turkiet, det tidigare Jugoslavien, samt Afrika och ”Mellanöstern” hade inkomster under socialbidragsnormen fem till sex gånger oftare än svenskfödda, vilket tycktes hålla i sig även efter många år (tio eller fler) i Sverige. Slavnic (2000; 2002) visar på situationer där dessa nya fattiga hamnar i en gråzon mellan ett allt mera restriktivt bidragssystem och de mest konkurrensutsatta och osäkra delarna av en växande informell sektor av arbetsmarknaden. Detta tycks bädda för ett tillstånd som den brittiske forskaren Bill Jordan (1996), med ett svåröversatt begrepp, har kallat för hyper-casualisation. Det vill säga en osäker existens på marginalen av ett sviktande och alltmera disciplinerande offentligt välfärdssystem kombinerat med osäkra och otrygga arbeten inom en växande informell sektor av ekonomin och arbetsmarknaden (se även Slavnic 2005).</p>
<p>Dessa marginaliseringsprocesser har systematiskt drabbat invandrade och deras barn med bakgrund i länder utan för OECDområdet. De koncentreras till de segregerade storstädernas mångetniska förorter – de så kallade utsatta stadsdelarna dit årtionden av selektiv bostadspolitik och en kärv och etniskt segmenterad urban arbetsmarknad hänvisat invandrade och deras barn, tillsammans med förtidspensionerade, sjukpensionärer, lågt avlönade ensamförsörjare och andra socialt utsatta grupper. Här finns samband mellan etnisk segregering, bidragsberoende, fattigdom (till exempel Socialstyrelsen 2006: 186–239) och en osäker och marginell koppling till den mindre reglerade delen av arbetsmarknaden, inklusive den gråa eller informella sektorn – samband som fortfarande är bristfälligt utredda, trots en omfattande forskning och utredningsverksamhet om storstadsfrågor sedan mitten av 1990-talet.</p>
<p>Arbetsmarknadens gråzon</p>
<p>Enligt olika internationella jämförelser har den informella eller ”gråa” ekonomins andel i Sverige länge varit försumbar i jämförelse med den omfattande informella ekonomin i Sydeuropa, men även mindre utbredd än i Tyskland och de flesta andra länder i Nordvästeuropa. Ett relativt generöst svenskt välfärdssystem har gjort den informella sektorns mestadels lågavlönade servicejobb föga attraktiva för en växande grupp bidragsberoende med invandrarbakgrund, precis som för andra invånare i landet. Härmed var sannolikt den ”irreguljära” eller ”informella” (svarta eller gråa) arbetsmarknaden i Sverige i huvudsak begränsad till ”månskensarbete” utfört av personer som redan hade jobb inom arbetsmarknadens formella, reglerade sektor. Men en lika viktig faktor är den höga graden av facklig organisering (se Hjarnø 2003). I stora delar av det övriga Europa har ”regleringen” av den informella sektorn och den irreguljära migrationen präglats av ineffektiv statlig kontroll och återkommande polisrazzior (se till exempel Schierup, Hansen och Castles 2006, kap. 7). Men i Sverige och Skandinavien har en oreglerad arbetsmarknad och odokumenterad invandring av tradition blockerats genom fackets närvaro även på små arbetsplatser med kollektivavtal.</p>
<p>I dag, särskilt efter EU-utvidgningen 2004, håller situationen på att ändras radikalt. Det finns knappast någon samlad facklig beredskap för att handskas med nya typer av migration och den sociala situation som konfronterar migrantarbetare och gömda flyktingar i den gråzon av arbetsmarknaden som faller utanför det etablerade samarbetet mellan facken och företagarorganisationerna. Aktuellt i detta sammanhang är den gråzon som börjat växa fram på den svenska arbetsmarknaden på grundval av EU:s så kallade ”tjänstedirektiv”. Företagare från de nya medlemsländerna tolkar detta direktiv som en rätt att operera i Sverige i det löneläge som gäller i det land där de är registrerade. De utländskt registrerade företagen fungerar vanligtvis som underentreprenörer till stora svenska företag. I många fall är det i själva verket utländskt registrerade enskilda ”företagare” som förmedlas av särskilda rekryteringsbyråer. Men detta är ofta en täckmantel under vilken företagen dels utnyttjar invandrade arbetare till löner som ligger långt under nivåerna i svenska kollektivavtal och dels negligerar arbetstidsregleringar och säkerhetsföreskrifter, vilket i sin tur orsakar ett stort antal arbetsolyckor bland dessa nya ”gästarbetare” (Pettersson, Mårtensson och Bardh 2004). Denna typ av arrangemang har blivit särskilt utbredd inom byggsektorn, traditionellt ett av de mest reglerade segmenten inom den svenska arbetsmarknaden. Rekryteringsbyråer har specialiserat sig på att förmedla billig arbetskraft även till jordbruket, till industriföretag, städ- och restaurangnäringen samt hushållstjänster.</p>
<p>Samtidigt förekommer även en ökad oreglerad eller ”illegal” invandring av så kallade ”papperslösa” varav de flesta är hyperexploaterade med extremt låga löner och dåliga arbetsförhållanden (Johansson, Johansson och Rahman 2005). Fall har börjat dokumenteras av den undersökande journalistiken (till exempel Ernsjöö Rappe och Strannegaard 2004) och ett fåtal fackliga rapporter har publicerats (till exempel Pettersson, Mårtensson och Bardh 2004). Det är bland annat frågan om det växande antal flyktingar som, till följd av en hårdnande svensk asylpraxis, tvingas gömma sig från polis och myndigheter och som blivit den hårdast exploaterade kategorin inom den oreglerade arbetsmarknaden.</p>
<p>Frågan om ”illegal” eller ”odokumenterad” invandring är dock ett område som ännu är föga belyst i Sverige (se vidare Johansson, Johansson och Rahman 2005). I detta avseende skiljer sig Sverige från andra delar av Europa, särskilt Sydeuropa (se vidare i Schierup, Hansen och Castles 2006, kapitel 4, 7 och 9), där forskningen varit intensiv. Bland annat har man funnit hur den formella och den informella ekonomiska sektorn flätats samman när det gäller den oreglerade invandringens funktion. Ett antal europeiska studier (t.ex. Veiga 1999; Malheiros 1999; Fakiolas 2000) visar till exempel hur nätverk av stora affärsbanker, handelshus, byggföretag, industrigrupper och olika statliga intressen systematiskt skjuter över risker och kostnader på underentreprenörer med invandrarbakgrund som opererar inom olika nischer av arbetsmarknaden. Dessa underentreprenörer anlitar i sin tur arbetskraft inom socialt marginaliserade etniska minoritetsnätverk (till exempel Mitter 1986; för Sveriges del, se även Slavnic 2005) eller bland mer eller mindre rätts- och rättighetslösa odokumenterade (och illegaliserade) migrantarbetare. Det är alltså i huvudsak osäkra låglönejobb i mindre företag som besätts med odokumenterade invandrade arbetare. Större företag finner det svårt att direkt anlita icke dokumenterad arbetskraft på grund av ”strängare statlig kontroll, interna byråkratiska procedurer, fackligt motstånd och prestigehänsyn” (Fakiolas 2000: 64). Men när mindre firmor inom den informella sektorn utför legoarbete åt större företag i den formella sektorn förs det ackumulerade värdet från överexploatering av odokumenterade arbetare uppåt i företagshierarkierna. Just de odokumenterades dolda existens är en förutsättning för den grad av ”flexibilitet” som oreglerad invandring erbjuder. Samtidigt bibehålls denna funktion för företagen av ett kontinuerligt förtryck i samhället utanför arbetsplatsen, i form av polisrazzior och utvisningar som förhindrar organisering och förvärvande av sociala, civila och politiska rättigheter. Denna regim bidrar till att upprätthålla de dolda invandrade arbetarnas underordnade position inom hierarkin av bolag och deras underentreprenörer.</p>
<p>I Sverige – liksom inom EU i övrigt – utgörs den vidare kontexten för exploateringen av gömda flyktingar av en långdragen politisk patt-position i förhållandet mellan helt eller delvis motstridande intressen (se vidare Schierup, Hansen och Castles 2006, kap. 3 och 10). Parallellt med ett markerat uppsving för svensk ekonomi från senare hälften av 1990-talet har nyliberalt orienterade politiker, intellektuella och företrädare för näringslivet med jämna mellanrum propagerat för en liberal kosmopolitism med historisk precedens i den tidiga efterkrigstidens honnörsord om ”fritt folkutbyte”. Man har deklarerat en generell öppenhet för en ekonomiskt betingad invandring, men numera med en de facto havererad Genèvekonvention i barlasten. Således presenterar Svenskt Näringsliv (se till exempel Fahimi 2001) ett öppnande mot den globala arbetsmarknaden och en förnyad import av arbetskraft som en förutsättning för fortsatt ekonomisk växt och social välfärd, men även som en mänsklig rättighet för prospektiva arbetsmigranter. Detta framhålls som motmedel mot en diskriminerande kontrollpolitik, en hyperreglerad arbetsmarknad och fackliga monopol. Nyliberaltnykonservativt orienterade politiker argumenterar för en förnyad arbetsmarknadsrelaterad invandring till Sverige. Men i dag, menar man, innebär inte detta nödvändigtvis den inkludering under det generella välfärdssystemets paraply som har varit ett fundament för svensk invandrings- och invandrar-/integrationspolitik sedan Andra Världskriget (se till exempel Erikson 2005).</p>
<p>Facken, som kämpar för att kontrollera konsekvenserna av en EU-relaterad avreglering av arbetsmarknaden, fortsätter på sin kant att understryka det övergripande målet att försvara etablerade normer för välfärd och arbetsmarknadsreglering och vikten av att hantera arbetslösa och bidragsberoende invandrade med permanent uppehåll i Sverige innan någon form av förnyad arbetskraftsimport i större skala kan övervägas. I sammanhanget uppmärksammar man även ett behov att prioritera lika möjligheter för infödda och utlandsfödda inom arbetsmarknaden och välfärdssystemet före eventuell förnyad arbetskraftsimport i större skala från länder utanför EU. I motsättning till vad som gäller i ett flertal andra EU-länder motsätter sig facket konsekvent – än så länge – introduktionen av ett gästarbetarsystem (till exempel LO 2001).</p>
<p>Samtidigt har den svenska asylpolitikens veritabla haveri blockerat för flyktinginvandringen som i praktiken sedan mitten av 1970talet, tillsammans med anhörighetsinvandring, har fungerat som Sveriges försörjning av arbetskraft från det internationella migrationssystemet. Bakgrunden är harmoniseringen av svensk politik och lagstiftning (Proposition 1997a; se även SOU 1995) med</p>
<p>Schengenfördragen samt efterföljande inkorporering i EU:s övernationella regulativ (Schierup, Hansen och Castles 2006, kap. 3 och 10). Genom en de facto utsuddning av distinktionerna mellan asylsökande och så kallade ”illegala”, migrantarbetare, samt en stigmatisering och kriminalisering av de senare, har det bäddats för en exploatering av gömda flyktingar inom den informella ekonomin och ett hotande debacle för de övergripande principer som efterkrigstidens svenska migrations-/integrationspolitik har vilat på (Öberg 1994; Schierup, Hansen och Castles 2006, kap. 3 och 10). Det är denna utveckling som lett fram till 2005 års inflammerade politiska debatt om ”allmänt amnesti”.</p>
<p>De egna företagarna</p>
<p>Program som siktar mot att öka eget företagande har förts fram som en angelägen strategi för inkludering i arbetslivet (SOU 1996c, 1999; Ds 2000). TPF FPT  Statliga åtgärder har härvidlag bidragit till att ytterligare öka överrepresentationen av utlandsfödda från ickeOECD länder och deras barn i kategorin egna företagare (Hammarstedt 2001; Scott 1999).</p>
<p>Med en låg utbildningsnivå ökar sannolikheten att någon är egen företagare, vilket förmodligen betyder att lågutbildade ser eget företagande som en möjlighet att komma bort från arbetslöshet och bidragsberoende (Lundh et al. 2002: 35–6). Eget företagande är nischer för personer med invandrarbakgrund med marginella positioner på arbetsmarknaden, men det ger inte de karriärmöjligheter och den inkomstutveckling som gäller för tillsvidareanställda ”majoritetssvenskar” (se till exempel Hjerm 2001b). Således tycks den positiva effekten på inkomsten, som framgår till exempel av ett antal studier från USA (till exempel Light och Rosenstein 1995; Waldinger 1996), utebli av eget företagande för grupper med invandrarbakgrund i Sverige (Hjerm 2001b). Många små företag med klena ekonomiska marginaler, social osäkerhet, mycket långa arbetstider och brist på arbetslöshetsförsäkring har svårt att köpa in sig i det svenska sociala säkerhetssystemet (se Levin och Weström 2001).</p>
<p>Levin och Weström (2001) pekar på att olika former av institutionell diskriminering även påverkar möjligheten att starta och driva framgångsrika företag. Brist på finansiering medverkar till en koncentration av småföretag, drivna av personer med invandrarbakgrund, inom mindre investeringsintensiva – men även mindre attraktiva och lönsamma – delar av servicesektorn. Det kan i sin tur bero på oförmåga eller ovilja bland banker och andra finansiärer att värdera faktiska erfarenheter och kvalifikationer bland lånsökande. Diskriminering kan tvinga entreprenörer med invandrarbakgrund att bli beroende av informella finansieringskanaler genom etniska nätverk (Lundqvist 2005), även om ett flertal företagare med invandrarbakgrund verkar se just finansiering från låneinstitut som den mest centrala förutsättningen för att driva en verksamhet (se vidare i Levin och Weström 2001).</p>
<p>Invandrarnas barn</p>
<p>Barn till invandrade som är födda i Sverige eller barn till utlandsfödda som har kommit till Sverige som anhöriga i förskola eller i grundskoleåldern – den så kallade andra generationen – tycks, med undantag för dem med nordisk bakgrund, möta liknande hinder på arbetsmarknaden som sina föräldrar (Integrationsverket 2002: 48ff). Unga utlandsfödda som invandrat som anhöriga efter sjuårsålder löper tre gånger högre risk att bli arbetslösa än unga som fötts i Sverige. Även födda i Sverige till (två) utlandsfödda förälder löper 40 procent högre risk att vara arbetslösa än barn födda till två svenskfödda föräldrar.</p>
<p>Unga människor med bakgrund utanför Europa är, liksom sina utlandsfödda föräldrar, särskilt utsatta (Ålund 1997; Behtoui 2004; Lundh et al. 2002), med nästan fyra gånger så stor risk att vara arbetslösa jämfört med personer med två svenskfödda föräldrar (Lundh et al. 2002: 74). Barn till anställda utlandsfödda personer har också lägre inkomst än barn till svenskfödda föräldrar, och barn till arbetslösa eller anställda i låglöneyrken har särskilt hög risk att bli marginaliserade (Vilhelmsson 2002). Detta kan skapa en utsatthet som förstärks generation för generation. Men vad som är särskilt oroande och som pekar på diskriminering som viktig även i ett längre perspektiv, är att barn till utlandsfödda tycks vara markant missgynnade även om man konstanthåller för faktorer som hur bra de talar svenska samt föräldrars utbildning och arbetsmarknadsposition. Barn till utrikesfödda med bättre betyg än barn till svenskfödda föräldrar löper dubbelt så hög risk att hamna i arbetslöshet (Lundh et al. 2002: 74). Det är sannolikt, hävdar Behtoui (2004), att dessa mönster bland annat återskapas på grund av att utlandsfödda och deras barn inte har tillgång till kontaktnät som gynnar den personliga karriären i ett samhälle och på en arbetsmarknad där företagen föredrar att använda sig av informella rekryteringskanaler.</p>
<p>Vad som beskrivits som särskilt oroväckande (SOU 2003) är den kategori av så kallade ”unga utanför” som blivit en tillsynes permanent del av den svenska ”vertikala mosaiken” sedan början av 1990talet. Det vill säga unga människor mellan 16 och 24 som vare sig studerar, är registrerade som arbetslösa eller får socialbidrag. Det handlar ofta om unga med enbart förgymnasial utbildning. Unga med invandrarbakgrund är klart överrepresenterade i kategorin ”unga utanför” och bland unga som får socialbidrag (Olofsson 2005a).</p>
<p>Samtidigt visar det sig, när man undersöker utvecklingen sedan 1990-talet, att allt fler ungdomar med invandrarbakgrund hoppar av gymnasieskolan (Olofsson 2005a). Detta kan, förklarar Reza Eyrumlü (1992) i boken Turkar möter Sverige, handla om en sorts självuppfyllande profetia, där ungdomar med invandrar- och arbetarklassbakgrund, på bakgrund av ”första generationens” negativa erfarenheter, drar den logiska slutsatsen att utbildning och strävan mot en professionell karriär i alla fall inte lönar sig. Detta är begripligt givet det relativt mindre värde som utbildning tycks ha för att erhålla en rimlig värdering av ens kompetens och därigenom kunna få ett kvalificerat jobb för dem som är födda utanför EU-15 eller EES-området jämfört med om man är svenskfödd. Det blir än mer förståeligt om man även tar hänsyn till den tydliga tendensen till överföring av denna belastning till nästa generation. I detta sammanhang tycks många unga med invandrarbakgrund se eget företagande eller den grå arbetsmarknaden som en väg ut ur social marginalisering och även på en diskriminerande och etniskt delad arbetsmarknad som ett alternativ till utbildning (Lundqvist 2005; Eyrumlü 1992).</p>
<p>Exkluderingens politiska pris</p>
<p>Under 1970- och 1980-talen hejdade de starka fackföreningarna och välfärdsstatens institutioner åtminstone till dels exkluderande konsekvenser av den skiktade etniska arbetsdelningen och diskrimineringen och de invandrade och deras barn kunde ta del av en relativt hög grad av social trygghet. (Nära) full sysselsättning, den solidariska lönepolitiken, den aktiva arbetsmarknadspolitiken och den generella välfärdspolitikens rättighetsbaserade sociala medborgarskap motverkade social utestängning och fattigdom. I motsättning till detta tecknar de senaste 15 årens tendenser mot rasialisering på arbetsmarknaden och i välfärdssystemet ett scenario där situationen för ett antal sociala grupper har kommit att motsvara Fattigdomsprogrammets och den Europeiska kommissionens ursprungliga bestämning av begreppet social exkludering. Det vill säga ”exkludering från ett fullvärdigt medborgarskap”, med allt vad det innebär av rättigheter, och möjligheter för ett jämbördigt deltagande på arbetsmarknaden, i välfärdssystemet, i utbildningssystemet, i politiken och i kulturlivet.</p>
<p>Marginaliseringen från arbetsmarknaden och i växande grad från det allmänna välfärdssystemet motsvaras av en brist på reell tillgång till politiska kanaler och inflytande genom det demokratiska systemets institutioner (Dahlstedt 2004). Detta handlar knappast om ”brist på information” om det demokratiska systemets spelregler. Sett ifrån samhällets rasialiserade ”bakgårdar” (Dahlstedt 2004) tycks det snarare uttrycka en osäkerhet om huruvida man faktiskt kan se sig, eller, rättare sagt, har möjlighet att betrakta sig själv som medborgare med reella sociala och politiska rättigheter (Dahlstedt 2004). Detta läge motsvarar väl tesen (se Ryner 2000) att en fördjupad marginalisering förstärker en latent ambivalent position i välfärdsstaten. Migranter och nya etniska minoriteter är, å den ena sidan, starkt beroende av välfärdsstaten på grund av deras sårbara position på arbetsmarknaden och utsattheten för diskriminering. Men de kan, å den andra sidan, även skapa eller tvingas utnyttja särskilda ekonomiska möjligheter eller nischer beroende på just denna marginaliserade position (Ryner 2000: 53): att acceptera lägre löner och sämre arbetsbetingelser, samt nya inkomstmöjligheter som genereras i samband med ekonomins och arbetsmarknadens växande informalisering. I detta perspektiv kan – givet ekonomins, arbetsmarknadens och välfärdsstatens aktuella utvecklingstendenser – reella inkomstmöjligheter och levnadsförhållanden paradoxalt komma att bero på den växande sociala ojämlikheten och arbetsmarknadens polarisering, snarare än på social utjämning och inkludering i medborgarskapets rättighetskomplex. Denna ambivalenta position underblåses av brist på solidaritet från fackförbundens sida (Mulinari och Neergaard 2004) och exploateras av populistiska rörelser. Den starka välfärdsstatens politiska bas fragmenteras parallellt med att olika grupper av migranter och nya etniska minoriteter konfronteras med varandra inom de mest konkurrensutsatta delarna av arbetsmarknaden liksom med olika grupper tillhörande välfärdsstatens traditionella politiska anhängare bland majoriteten.</p>
<h2>Kampen mot diskriminering i EUropa – en vidgad spelplan?</h2>
<p>Trots den dystra bild av utvecklingen som förmedlades i föregående avsnitt finns element även i det samtida, delvis EU-drivna, politiska förändringsarbetet som ger anledning till hopp.</p>
<p>För parallellt med en fördjupad exkludering, social och politisk fragmentering och ambivalens bland invandrade och deras barn har vi även sett en mycket markant politisk vändning sedan senare hälften av 1990-talet. Omvärderingen av invandrarpolitiken och samförståndet kring en ny integrationspolitik kom bland annat att skapa en ideologisk grund för uppluckring av en sluten etniskt fokuserad uppfattning av den nationella gemenskapen (se diskussionen i Schierup, Hansen och Castles 2006, kap. 8). Jämfört med exkluderande diskurser som dominerade den svenska politiska scenen under sent 1980-tal har nya handlingsmöjligheter skapats; en vidgad spelplan med möjligheter för omförhandling av premisserna för samhällelig tillhörighet. Migranter och deras barn, med bakgrund utanför EU och OECD-ländernas klubb, har i allt högre grad lyckats få tillträde till politikens och kulturlivets eliter och intagit administrativa positioner som tjänstemän inom de statliga institutionerna, lokalt och nationellt. Nya former för etnisk och transetnisk organisering (Ålund och Reichel 2005) har manifesterat sig på den offentliga scenen. Antirasistiska nätverk och institutioner bidrar till att mobilisera invandrade och senare generationer till försvar av medborgerliga rättigheter och mot diskriminering och social exkludering. Vidare så har en betydande kritisk forskning och samhällsdebatt etablerat sig som ifrågasätter rasialiserande och diskriminerande diskurser inom medierna, politiken och myndigheters och företags verksamhetsplaner – samt inom forskningens eget professionella och offentliga verksamhetsfält. Kritisk forskning har även medverkat till att uppmärksamma glappet mellan den välvilliga inkluderande retoriken i statliga direktiv om ”integration och mångfald” och ”mångfaldshanteringens” vardagliga, ofta exkluderande, institutionella praktik.</p>
<p>Möjligheterna för förändring i invandrades och i etniska minoriteters samhälleliga status och position har inte minst gynnats av att den nya integrationspolitiken på allvar började sätta frågan om etnisk diskriminering på dagordningen. Den svenska modellen prioriterade under decennier korporativa lösningar på den sociala exkluderingens problem (Graham och Soininen 1998; Soininen 1999) framför tvingande juridiska åtgärder mot diskriminering som fokuserar på lika rättigheter för individen. Den skärpta EU-harmoniserade lagstiftning mot diskriminering som introducerades vid millennieskiftet representerar härvid ett avgörande brott med tidigare svensk praxis som tagit form i den korporativa partssamverkansmodellens reglering av arbetsmarknadsrelationerna.</p>
<p>Den svenska modellens undangömda fråga</p>
<p>Men utveckling av politik och lagstiftning mot etnisk diskriminering är knappast ett resultat av en radikal mental och ideologisk omvändning hos den svenska arbetsmarknadens parter. Den är snarare förbunden med europeiska och inhemska politiska eliters stigande oro inför växande segregering, social exkludering och den sociala och politiska ”turbulensen” i storstädernas utsatta stadsdelar. Det finns en pragmatisk medvetenhet om dessa frågor på europeisk nivå vilket har kommit till uttryck i utvecklingen av nya riktlinjer, direktiv och institutioner inom den Europeiska Unionen sedan mitten av 1990-talet (se vidare Schierup, Hansen och Castles 2006, kap. 3). Fördjupad integration i den Europeiska Unionen – vilket även innebär en harmonisering i förhållande till Kommissionens principförklaringar, direktiv och utvecklingsprogram med fokus på rasism och diskriminering samt dess skärpta krav om lika behandling inom arbetsmarknad och samhälle – är alltså en viktig faktor för den markanta vändning som under det senaste årtiondet har skett i politisk hållning och lagstiftning om etnisk diskriminering i Sverige: den korporativa svenska modellens mest och längst undangömda fråga (se vidare Soininen 2002; och Schierup, Hansen och Castles 2006, kap. 8).</p>
<p>Samförståndslösningar med arbetsmarknadens parter som centrala aktörer dominerade under de första fyra decennierna efter Andra världskriget utformning och implementering av såväl invandrarpolitiken som invandringspolitiken (Öberg 1994; Graham och Soininen 1998; Soininen 2002; se även Schierup, Hansen och Castles 2006). Liksom när det gäller den svenska välfärdsmodellen i allmänhet har SAP:s hegemoni främjat politisk kontinuitet och övergripande konsensusbildande processer. Samförståndet mellan fack och företag, vänster och höger har dock blockerat för utvecklingen av bindande, juridiskt sanktionerad lagstiftning mot diskriminering. Enligt svensk praxis skulle diskriminering på etniska grunder i huvudsak regleras genom den generella arbetsmarknads- och välfärdspolitiken och genom informationsåtgärder, övertalning och kulturellt medvetandegörande, administrerat av arbetsmarknadens parter eller relevanta sektorsorgan; en såkallad soft-law approach (Soininen 2002). Näringsliv och fack uppfattade utvidgad och tvingande juridiskt sanktionerad lagstiftning mot etnisk diskriminering som stridande mot det etablerade svenska arbetsmarknadssystemets partsrelationer och kollektivavtalsprincip (Soininen 2002).</p>
<p>Med Ombudsmansinstitutionen i 1986, vars verksamhet reglerades av lagen mot etnisk diskriminering av samma år (SFS 1986), fick Sverige sitt första organ speciellt inriktat mot etnisk diskriminering. Ombudsmansinstitutionen kom till under en tid som präglades av invandrades växande marginalisering på arbetsmarknaden. Men lagstiftningsåtgärder mottogs fortfarande utan entusiasm av näringsliv och fack. Även Ombudsmansinstitutionen inriktades också främst på ”mjuka” åtgärder (soft law measures), men fick även en vidare betydelse genom sitt insisterande på fortsatt lagstiftning (se vidare Soininen 2002). Först med Lagen mot etnisk diskriminering i arbetslivet av 1999 (SFS 1999) introduceras bindande lagstiftning mot bevisad diskriminering. Fokus skiftade samtidigt från direkt diskriminering och uppenbara former av rasism till indirekt institutionell diskriminering och rasism. Till skillnad från den tidigare lagstiftningen, betonade lagen 1999 års lag även betydelsen av att ändra faktiskt beteende och inte bara hållningar (Soininen 2002).</p>
<p>Principer hämtade från bindande lagstiftning mot etnisk diskriminering och rasism i USA, Storbritannien, Nederländerna och Canada, som inkluderats i EU-lagstiftningen, var härmed inkorporerade i svensk lagstiftning (se vidare SOU 1997; Soininen och</p>
<p>Graham 2000). TPF FPT  Lagen införde även, i linje med millennieskiftets EU direktiv, en ny moralpolitisk standard för positiva åtgärder som vilar på arbetsgivarna (Soininen och Graham 2000). Det handlar om åtgärder för att förändra arbetsorganisationen genom att öka arbetsstyrkans så kallade mångfald. TP F FPT  Denna indirekta och proaktiva strategi för att motverka diskriminering tycks harmoniera bättre med traditionell svensk praxis och parternas pragmatiska intressen än direkta och juridiskt bindande påbud. Därför är det inte förvånande att detta politiska Mångfaldskoncept – som först lanserades med propositionen av 1997 (Proposition 1997b) och därnäst som en väsentlig del i lagstiftningen mot diskriminering på arbetsmarknaden – har kommit att dominera den offentliga diskursen och, till dels den institutionella praktiken. Mångfaldsprogram och mångfaldsplaner har (liksom jämställdhetsplaner) blivit obligatoriska för offentlig sektor. Såväl fack som det privata näringslivet har kommit att utsättas för moralpolitiska påtryckningar att initiera och understödja en förväntat inkluderande mångfaldshantering.</p>
<p>Erfarenheterna från USA</p>
<p>Sammanfattningsvis motsvarar Sveriges EU-relaterade anti-diskrimineringspolitik och sanktionerade mångfaldshanteringspraxis i sina grunddrag en sedan länge etablerad antirasistisk regim och det lagstadgade regelverket i liberala stater som USA och Storbritannien; länder med en lång invandringshistoria och etablerad praxis för hantering av relationer och konflikter i ett mångetniskt samhälle. Samtidigt opererar – givet de senaste 15 årens utveckling inom arbetsmarknaden och i samhället – lagstiftningen de facto under samhälleliga förutsättningar som i en rad avseenden påminner om dessa marknadsliberala staters typiska samhälls- och arbetsmarknadsförhållanden: växande etnisk fragmentering samt olika former för strukturellt grundad nyfattigdom bland socialt exkluderade utanför såväl som inom arbetslivet (Schierup, Hansen och Castles 2006, kap. 4).</p>
<p>Därför blir det allt viktigare att studera och dra lärdom av de rika erfarenheterna från, framför allt, USA vad gäller politik och åtgärder mot diskriminering och social exkludering. Som den amerikanska sociologen William Julius Wilson (till exempel 1987) framhållit i sina studier av svarta fattiga ”ghetton” i USA:s storstäder så förmår en liberal anti-diskrimineringspolitik i sig själv i bästa fall att skapa möjligheter för att förhållandevis resursstarka, men relativt begränsade, skikt bland rasialiserade befolkningsgrupper kan göra karriär inom ekonomi, administration, utbildningsväsen, kulturliv eller politik. Visserligen är USA:s erfarenhet obestridligt en historia präglad av extrem rasism och diskriminering som har lett till ackumulering av ett djupt politiskt och ekonomiskt underläge för USA:s svarta befolkning. Men den extrema fattigdom och exkludering som från mitten av 1970-talet präglar afrikansk-amerikanska urbana ghetton kan inte förklaras utan att beakta omfattande globala ekonomiska förändringar samt en djupgående omstrukturering av ekonomi och arbetsmarknad i USA (Wilson 1999). Det är, hävdar Wilson, frågan om en strukturell ekonomisk omvandling av en karaktär, som drabbar ett stort antal grupper i samhället, men som fått speciellt svåra konsekvenser för USA:s svarta befolkning på grund av dess strukturellt sett utsatta situation i USA:s rasialiserade klassamhälle. Men just på grund av att exkluderingen av dessa, de ”mest utsatta” (the truly disadvantaged )  (Wilson 1987), är betingad av en övergripande ekonomisk omvandling och av omstruktureringsprocesser av mera generell karaktär så kan en politik som ensidigt eller uteslutande fokuserar på åtgärder mot rasism och diskriminering och positiv särbehandling av minoriteter på basis av rasmässig eller etnisk kategorisering, få oavsiktliga konsekvenser (Wilson 1999).</p>
<p>I ett USA där välfärdspolitiken och visionen om ”good jobs” har kapitulerat (Aronowitz 2001), framför Wilson (1987), utnyttjas attraktiva utbildningsmöjligheter och jobb som öronmärks för särskilda minoritetsgrupper främst av de resursstarka med effektiva sociala nätverk. Lagstiftning mot diskriminering och ”affirmative action” har förvisso bidragit starkt till att fler afrikansk-amerikaner har vunnit tillträde till USA:s ekonomiska, politiska och kulturella eliter. Men snarare än att leda till en omfattande positiv kumulativ process har detta samtidigt dränerat svarta kvarter i storstäderna på resursstarka individer, familjer och nätverk som burit upp ekonomisk infrastruktur, politisk mobilisering och sociala och kulturella institutioner. Följdriktig brist på förväntade resultat av lagstiftning mot rasdiskriminering och ”affirmativ action” i ”kriget mot fattigdomen” ledde till att besvikelse och resignation spred sig bland USA:s liberala medborgarrättsaktivister under 1980-talet. Detta lämnade i sin tur fältet öppet för konservativa och nyliberala disciplinära strategier (Wilson 1987). Således tvingade en auktoritär workfarepolitik som institutionaliserades under 1990-talet fattiga afrikansk-amerikaner att konkurrera med grupper av nyinvandrade från Latinamerika och Asien på en växande, osäker, konkurrensutsatt och informaliserad låglönearbetsmarknad. Liknande effekt, i form av ökad konkurrens mellan arbetande fattiga inom samhällets bottenskikt (se vidare Schierup, Hansen och Castles 2006, kap. 4), fick – för att återge Löic Wacquants (2000) sardoniska ordval – den dramatiska omvandlingen av det etnorasiala ghettots ekonomiskt exkluderade och socialt segregerade urbana ”fängelse” till ett ”rättsligt surrogatghetto” inom en ekonomiskt framgångsrik amerikansk fängelseindustri (se Parenti 2000); ett lönsamt post-modernt substitut för en fallerad välfärdspolitik. TPF FPT</p>
<p>De amerikanska erfarenheterna visar i själva verket, hävdar Wilson (1999), att ett långsiktigt alternativ till en auktoritär och synnerligen ”illiberal” (King 1999) nyliberal-konservativ politik kräver en kombination av kraftfulla åtgärder mot institutionell och strukturell diskriminering och generella strukturomvandlande socialpolitiska och arbetsmarknadspolitiska reformer där det sociala medborgarskapet och ett omfattande rättighetskomplex står i fokus. En politisk bas för ett sådant komplext reformprogram måste bygga på breda allianser mellan ”de mest utsatta” och andra grupper som drabbas av den globala ekonomiska omvandlingens konsekvenser (se vidare Wilson 1999). En radikal antirasistisk politik och ensidiga satsningar på positiv särbehandling utan koppling till strukturomvandlande sociala reformer som kan mobilisera bredare politiska allianser leder i sina konsekvenser mot fragmentering, isolering och maktlöshet. TPF FPT</p>
<p>Internationell forskning visar att marginaliserade mångetniska stadsdelar i Europa och Sverige, till vilka inflyttningen av invandrade har koncentrerats under senare årtionden, (ännu) knappast kan jämföras med USA:s fattiga ghetton (Wacquant 1996b; Bunar 2000; Schierup, Hansen och Castles 2006, kap. 4). De formella välfärdstatliga och politiska institutionernas närvaro i fattiga lokalsamhällen är långt mera påtaglig i Sverige och Europa än i USA. Men det finns ändå viktiga generella tendenser i Sverige som motsvarar den amerikanska ”ras”/klass dynamiken. Under det senaste 15 åren har ett växande antal invandrade från länder utanför det privilegierade EU-15 – eller kanske oftare deras barn – inkluderats i kvalificerade jobb inom den formella arbetsmarknaden och i det svenska samhällets eliter inom ekonomi, politik och kulturliv; men detta tillsynas utan att samtidigt bromsa utvecklingen mot en koncentrering av ett växande antal ”utsatta” rasialiserade Andra till segregerade stadsdelar och till arbetsmarknadens sämsta yrkesghetton.</p>
<h2>Slutsatser</h2>
<p>Exkluderingens politiska ekonomi – alternativa vägar?</p>
<p>Finns det då något nytt stort samhällsbyggnadsprojekt i dagens Sverige? Ett projekt som kan lyfta den komplexa uppgift som Wilson pekar på: att kombinera en framsynt integrationspolitik och ett långsiktigt anti-diskrimineringsprojekt med en övergripande politik för social, ekonomisk och politisk reform och rekonstruktion? Frågan motiverar en kort återblick på den svenska modellen, dess kris och omvandling.</p>
<p>Ett av modellens grundläggande drag var en kombination av arbetslinjen som övergripande socialpolitisk strategi (Junestav 2004) med ett arbetsliv kännetecknat av en hög grad av fackligt inflytande, anställningstrygghet och arbetarskydd. Detta var under modellens glansdagar grunden för en hög grad av dekommodifiering. Framväxten av låglöneghetton blockerades genom gardering av de anställda mot de mest negativa effekterna av tvära konjunktursvängningar. Normer för ett reglerat och humaniserat arbetsliv som motor för rationalisering var avsett att långsiktigt optimera konkurrenskraft på den globala marknaden i motsättning till att låta den globala marknadens kortsiktiga krav och svängningar bestämma struktureringen av den nationella arbetsmarknaden. Den svenska modellen var världsledande i fråga om att satsa resurser på den aktiva arbetsmarknadspolitiken och detta matchades av en motsvarande restriktivitet avseende inkomstkompenserande arbetslöshetsunderstöd. I själva verket representerade den svenska arbetslinjen en radikal och genomgripande workfare-strategi och verkade därmed som ett alternativ till ett klientskapande beroende av arbetslöshetsstöd och socialbidrag. Men om workfare i sin anglosaxiska och nyliberala form under 1990-talet kom att, i vid bemärkelse, bli synonymt med en disciplinerande anpassning av marginaliserade befolkningsgrupper till det polariserade arbetslivets otrygga och undermåliga marknadsexponerade låglöneghetton (Myles 1996; Katz 1996; King 1999; Schierup, Hansen och Castles 2006, kapitlen 4–5) så syftade arbetslinjen som grundbult i svensk socialpolitik, enligt Rehn-Meidner programmets grundpremisser, till att tvärtom eliminera dessa. På längre sikt var syftet att konsolidera och stärka lönarbetarnas förhandlingsposition gentemot kapitalet.</p>
<p>Men utan sin strukturella förutsättning, den fulla sysselsättningen, eller de politiska maktmedlen för att upprätthålla den, och givet arbetslinjens förändrade karaktär, har visionen om Den svenska modellen som ramen kring social rättvisa och ”välfärd för alla” i dag antagit en alltmer fiktiv karaktär. TPF FPT  Uteslutningsprocesserna tycks rymma en dynamik i vilken en urartad välfärdskorporatism kombineras med en hyperexploatering inom en mångfald av oreglerade delarbetsmarknader. En fortfarande starkt reglerad och skyddad primär arbetsmarknad ändrar, steg för steg, karaktär från den sociala dimensionens kugghjul och garant till en sorts gated community. Visserligen hjälper en selektiv och betingad rekrytering under ”mångfaldens” baner ett mindre eller större antal etnifierade Andra att ta sig över denna skyddade arbetsmarknads barriärer. Men en växande och oproportionerlig del av dem som står utanför är människor med invandrarbakgrund, ofta oavsett faktisk utbildning, kvalifikationer och tidigare arbetserfarenheter. För dessa hotar den radikala förändringen av arbetslinjen att punktera det sociala medborgarskapet, eller att sätta det på undantag.</p>
<p>En reaktion på den traditionella aktiva arbetsmarknadspolitikens iögonfallande socialpolitiska debacle (Junestav 2004) har varit att, som nyligen gjorts i den svenska debatten, efterlysa en decentraliserad tredje arbetslinje (Olofsson 2005b). Detta har presenterats som en offensiv efterföljare till det centraliserade Rehn-Meidnerska politiskt-ekonomiska programmet och den traditionella svenska modellen, men som inkorporerar flexibla lokala och regionala utvecklingssatsningar, småföretagskluster, nätverksbaserade styrsystem och decentraliserade samverkansformer eller ”partnerskap” mellan privat näringsliv och offentlig sektor, mobilisering av ”det civila samhället” i näringslivsutvecklingen; sammanhang där fackliga organisationer ingår som en av flera olika kategorier av ”intressenter”.</p>
<p>Problemet är bara att detta nya decentraliserade utvecklingspaket i själva verket redan är här. Det utgör i Den tredje vägens ideologiska anda – jämför diskussionen ovan – själva stommen i EU:s utvecklingsstrategi och har även införlivats i Sveriges nya näringslivspolitik och socialpolitiska koncept. Här ingår också ett markerat integrations- och mångfaldsperspektiv, bindande direktiv för åtgärder mot rasism och diskriminering, samt ambitiösa transnationella och translokala utvecklingsprogram för inkludering av de ”mest uteslutna”. Det handlar med andra ord om ett integrerat program som kombinerar en generell politik för strukturell omvandling med en agenda mot institutionell diskriminering. Vi skulle således kunna se dagens antirasistiska direktiv och program från EU, knutna till dess övergripande social- och sysselsättningspolitiska målsättningar, som en del av en pågående omförhandling av det övergripande samförstånd och ”sociala kontrakt” kring medborgarskapet som sedan andra världskrigets slut funnits mellan den moderna staten och dess medborgare samt som en länk i skapandet av en ny öppen europeisk politisk kultur och identitet.</p>
<p>Det är emellertid viktigt att inse att denna nya ”arbetslinje” inte kan jämföras med arbetslinjen i den svenska modellens traditionella nationella samförståndspakt: vi befinner oss redan bortom den svenska modellen (parafrasering av Olofsson 2005b). Vad som beskrivs som den tredje arbetslinjen tycks nu utgöra själva grundbulten i en post-nationell workfare-regim vars huvudstrategi, motsatt efterkrigstidens dekommodifierande välfärdsstatliga regim, bygger på en radikal rekommodifiering av arbetet. Samtidigt är det viktigt att uppmärksamma att den aktuella europeiska och svenska diskursen om partnerskapssamhället vilar på ett begrepp om social exkludering, som noggrant undviker varje analys av politisk-ekonomiska maktförhållanden som producerar och reproducerar segmentering i termer av etnicitet/ras, genus och klass (se vidare Schierup 2003b; jämför Geddes 2000: 797). Visserligen ställer ”partnerskapssamhället” problem förbundna med den korporativa välfärdsstatens byråkratisering och förmynderi i perspektiv och anvisar mera flexibla styrformer för utveckling och reglering av ett mera kulturellt heterogent post-nationellt samhälle och dess etniskt differentierade nischekonomi. Men om ingen övergripande analys av den pågående politisk-ekonomiska omstruktureringens maktförhållanden, ingen social vision och ingen bred demokratisk bas vägleder och leder denna process, kan den avgörande funktionen för alla nya integrationsprojekt och program för social inkludering sannolikt bli att bidra till den pågående omvandlingen, från rätten till välfärd, till en ovillkorlig plikt att arbeta. I förlängningen kan detta medföra att exkluderingens politiska ekonomi skärps snarare än hejdas.</p>
<p>Viktigt i detta sammanhang är EU:s omdefiniering av begreppen social exkludering/inkludering sedan Maastricht-fördraget (1992) (Schierup, Hansen och Castles 2006; Hansen 2005a), vilken även kommer till uttryck i den svenska realpolitiken. Den ursprungliga EU-diskursen om social exkludering/inkludering som uteslutning/ delaktighet i medborgarskapets rättighetskomplex har, i linje med den allmänna nyliberala ideologiska vändningen, fått ge vika för ett snävt begrepp om exkludering, som exkludering från lönearbete, och inkludering som anställningsbarhet och jobbaktivering (se vidare Schierup 2003a, 2003b). Frågan om hur man skall bekämpa social exkludering, fattigdom och etnisk diskriminering diskuteras i dag parallellt med att man påtalar nödvändigheten av ökad ekonomisk effektivitet, tillväxt och avreglering på arbetsmarknaden. Trots en fortsatt bekännelse till värdet av solidaritet och jämlikhet uppfattas problemet social exkludering/inkludering alltmer ensidigt som exkludering från eller inkludering i lönearbete, det vill säga hur medlemsländerna bemästrar arbetslöshet och bidragsberoende. Detta betraktas som en förutsättning för ”social sammanhållning” och ”social ordning” snarare än som ett medel för fördelning och jämlikhetssträvande.</p>
<p>Dessa politiska tongångar som dominerat inom EU under 1990talet kan beskrivas som en version av en konservativ, eller kristdemokratisk, välfärdsideologi. TPF FPT  Denna har dock under senare år sammankopplats med en angloamerikansk, nyliberal ideologi inriktad på ekonomisk effektivitet, statlig reträtt från ekonomin och låga välfärdsutgifter (Levitas 1998). Det är en ideologisk vändning som förutom i Tony Blairs Storbritannien även har anammats av socialdemokratiska regeringar i till exempel Tyskland och Sverige. Vändningen bort från tidigare fördelningspolitiska ambitioner blev, enligt forskaren Ruth Levitas (1998), en inbyggd del av EU:s juridiska och finansiella ramverk när dess medlemsstater satte som högsta politiska prioritet att kvalificera sig för EMU genom en åtstramning av de offentliga utgifterna. Denna prioritering ligger även till grund för många av de projekt för att integrera marginaliserade befolkningsgrupper och skapa mer jämlika förutsättningar på arbetsmarknaden som initierats av EU:s strukturfonder. Strukturfonderna finansierar uteslutande projekt som är inriktade på arbetsmarknaden.</p>
<p>Att låta innebörden av ”social exkludering” vara liktydig med ”utestängd från lönearbete” kan verka som en fördel, genom att det avsevärt förenklar problemställningen. Men det är viktigt att vara medveten om att en sådan definition flyttar fokus från värdet att alla ska ha ”fullvärdig delaktighet i samhället”, dvs. grunden i den tidigare politiska pläderingen för ett socialt medborgarskap byggt på jämlikhet, omfördelning och politisk delaktighet. En inneboende risk är att det blir allt mindre legitimt att befinna sig utanför lönearbete, att traditionella omfördelningsfrågor avfärdas från den politiska agendan och att samhällets ansvar för varje medborgares rätt till en skälig välfärd urholkas. Det kan genom denna politik också skapas en legitim grund för att i synnerhet stigmatisera arbetslösa eller bidragsberoende invånare med invandrarbakgrund, vars uteslutning från arbetsmarknaden ofta har orsakats eller influerats av rasism och etnisk diskriminering.</p>
<p>Om den nya ”arbetslinjen” förs fram som universallösning på en rad sociala problem, men med markerad grad av kollektiv minnesförlust när det gäller det lidande som arbete under usla förhållanden har tillfogat människor genom historien, kan omdefinieringen av ”social exkludering” bereda vägen för en allmän försämring av kvalitén på sysselsättning och arbetsbetingelser. För den nya arbetslinjens arbetstvång ”skapar” inte bara arbetstillfällen och drar ner politiskt inopportuna arbetslöshetssiffror; den berövar även människor deras historiskt vunna medborgerliga rätt att undanhålla sin arbetskraft från arbetsmarknadens mest undermåliga jobb.</p>
<p>Om arbetets dekommodifiering var ett viktigt krav för den traditionella arbetarrörelsen, såväl som en viktig förutsättning för lönearbetarnas politiska styrka och det tjugonde århundradets stora välfärdsreformer, undergräver arbetets radikala rekommodifiering i dag inte bara de sociala rättigheterna, utan även de civila och politiska. Detta drabbar särskilt invandrade och deras barn. Ensidig tonvikt på lönearbete som redskap för social inkludering eller ”integration” ökar pressen att acceptera vilka arbets- och anställningsförhållanden som helst och stärker den aktuella trenden mot en etnisk delning av arbetsmarknaden. De allra mest utsatta är de odokumenterade inom arbetsmarknadens informella sektor, och i synnerhet asylsökande som har drivits under jorden av den restriktiva EU-harmoniserade flyktingpolitiken. Det är också här sammanhangen mellan ekonomisk omstrukturering, migration, rasialisering och bristen på rättigheter blir som tydligast.</p>
<p>Liksom under tiden för den stora sociala krisen på 1930-talet och under efterkrigstidens sociala rekonstruktion befinner sig Europa och Sverige i dag i en situation präglad av en omfattande omvandling av ekonomi och samhälle, något som bland annat tagit sig uttryck i form av ökad social exkludering. Mycket är dock annorlunda. Massindustrialiseringens tidevarv kom efter andra världskriget att lägga grunden för den svenska modellens politiska koalition som gynnade central makroekonomisk styrning samt långtgående sociala och politiska reformer. Välfärdsstatens framväxt kunde ske i ett samhälle som var mer etniskt och kulturellt homogent än dagens, och med en politisk ordning som var mer centralstyrd. Detta kom även att prägla migrantarbetarnas inkorporering under 1950, 1960- och 1970-talen. Vår tids etnifierade arbetande fattiga är socialt marginaliserade i en mer radikal mening. Men för ekonomin har de fortfarande – kanske mer än någonsin – en betydelse som källa till billig arbetskraft, möjlig att utnyttja genom den så högt prisade flexibiliseringen av produktion och anställningsformer som kännetecknar den pågående ekonomiska omstruktureringsprocessen.</p>
<p>Talet om ”mångfald” har blivit en politisk retorik som döljer en växande oreglerad arbetsmarknad och nya former av arbetets etniska delning. Samtidigt har de breda klassbaserade organisationer som växte fram under massindustrialiseringens epok förlorat mycket av sin socialt och ekonomiskt integrerande förmåga och utestänger nu i praktiken många av dem som drabbas mest negativt av den nya ”flexibla” arbetsmarknadens rekommodifiering.</p>
<p>De uteslutningsprocesser som släppts lös sedan det tidiga 1990talet kommer att fortsätta pressa många migranter och deras barn längre bort från den reglerade arbetsmarknaden och välfärdssystemet samt alienera dem från de nationella politiska institutionerna och det offentligt kanoniserade civilsamhället. Fler utmanas eller tvingas söka sina ideal, lojaliteter och allianser på annat håll med rötter i lokala etniska och religiösa såväl som transnationella diasporiska gemenskaper. Men vi befinner oss även, som det har visat sig i andra delar av Europa, i en situation där brist på sociala visioner och mångetniskt inneslutande gemenskaper kan förväntas bidra till en nationalistisk backlash bland ”majoriteten”. För att motverka denna fragmentering och den sociala exkluderingen krävs en politik som kombinerar åtgärder mot etnisk diskriminering med en ny övergripande och generell välfärdspolitisk dagordning. Sammanfattningsvis måste en solidarisk politik mot etnisk diskriminering överskrida den moralpolitiska agenda som präglar dagens Sverige. En kritisk granskning av exkluderingens och den strukturella diskrimineringens politiska ekonomi bör utgöra en utgångspunkt för samtal om hur vi kan återskapa ett solidariskt projekt för rekonstruktion och vidareutveckling av välfärd och arbetsmarknad som överskrider ramarna för den numera dominerande post-nationella realpolitiken.</p>
<p>Tack</p>
<p>Tack till Erik Berggren för hans noggranna språkgranskning av manuskriptet och viktiga förslag till förbättring av strukturen.</p>
<h2>3 Välkommen till Kista Science City</h2>
<h2>Om problemet att definiera en högteknologisk region, och om hur ”den andre” konstrueras i denna process Ester Barinaga</h2>
<p>TPF FPT …med vilket (den etniska) könssegregeringen och de normer som är associerade med den är inbäddade i det ekonomiska systemet – de är i själva verket så djupt inbäddade att det egentligen inte behövs någon medveten diskrimineringshandling för att bevara ojämlikheten mellan könen. (parafras av Milkman och Townsley, i C. Tilly, 2000, s. 42)</p>
<p>Ögonblicksbild 1</p>
<p>Kistas shoppingcentrum har genomgått en omfattande renovering. Tiderna för öppethållande har också förändrats. Ledningen bakom den nya Kista Galleria skryter med att ha ”stans läääääääängsta öppettider”, från 10 till 22. Detta ska svara mot IT-arbetarnas livsstil. Arbete till sen eftermiddag (och ofta till tidig kväll) förutsätter att restaurangerna håller öppet till sen eftermiddag.</p>
<p>Däremot svarar det inte mot servicepersonalens livsstil. Iranska Tara är mor till två tonåringar. Det förlängda öppethållandet i butiken där hon arbetar har gjort hennes kvällar med barnen kortare. Maria, en ung polsk kvinna som arbetar i ett av kaféerna, har också fått se sina kvällar bli kortare.</p>
<p>Ögonblicksbild 2</p>
<p>Det är gott och väl efter 19. Jag ska precis lämna mitt kontor, som jag delar med två kollegor, på IT-universitetet. När jag kastar en blick över axeln ser jag det skräp och den oordning som vi tre lämnar efter oss när dagen är slut. Ändå tänker jag inte mer på det.</p>
<p>Nästa morgon är kontoret rent och prydligt. Någon har tömt papperskorgen, svabbat golvet och torkat av borden.</p>
<p>Ögonblicksbild 3</p>
<p>Ett par med en dotter, fyra år gammal. Han har ett managementarbete i ett av de teknologiska multinationella företagen som finns i Kista. Hon äger en affär för barnkläder. De bor på andra sidan stan i ett nyuppfört medelklassområde. Tid verkar vara något som de har ont om i sina liv.</p>
<p>Ana är en ung boliviansk kvinna som vistas illegalt i Sverige. Hon hämtar parets dotter från dagis, leker med henne, och städar familjens lägenhet.</p>
<p>Ögonblicksbild 4</p>
<p>Bibi är en somalisk kvinna som bor i Kista och arbetar som vårdbiträde på ett av Stockholms största sjukhus. I sitt dagliga arbete lyfter och tvättar hon åldringar vars familjer vare sig har tid eller kraft att ta hand om dem.</p>
<p>Zygmunt Bauman har argumenterat övertygande för att avfall (“waste”), mänskligt och icke-mänskligt, är en väsentlig del av moderniteten (Bauman, 2004). Avfall, menar han, är ett resultat av modernitetens ordningsskapande (“order-building”) men också av ekonomiska framsteg.</p>
<p>I modernitetens projekt ersatte det mänskliga förståndet spontaniteten i konstruktionen av samhället. Moderniteten förutsatte en tanke om framsteg – ekonomiska, teknologiska, sociala och kulturella framsteg – en tanke om att världen kunde förändras i enlighet med en förutbestämd form. En vision om ordning, om en samhällelig plan, var (och är fortfarande) typisk för moderniteten.</p>
<p>Men med ordning följer alltid avfall. På samma sätt som en skulptör gör sig av med det överflödiga materialet i ett marmorblock anser Bauman att design kan beskrivas som en klyvning av handlingens fysiska konsekvenser – en klyvning i “det som räknas” och “det som inte räknas”, och i “det användbara” och “restprodukter”. Han fortsätter:</p>
<p>Globaliseringen är modernitetens projekt utsträckt över hela världen, eller med andra ord: utsträckningen av teknologiska och ekonomiska framsteg, av ordningens ideal och av medlen som används för att åstadkomma dessa framsteg och nå fram till detta ideal. Den ekonomiska utvecklingen har medfört att försörjningsvägar som en gång utgjorde framgångsrika sätt att överleva upphört att fungera. Ett resultat av globaliseringen och avsaknaden av kulturella och sociala alternativ är att alla platser måste bära bördan av modernitetens konsekvenser – människor som gjorts överflödiga av det ekonomiska systemet (läs: arbetslöshet), mänskligt avfall, bortslösade liv, asylsökande och ekonomiska flyktingar. Användbara och överflödiga människor är egentligen inte olika varandra. Skillnaden ligger istället i förhållandet till den ekonomiska och sociala ordningen, i individens position i systemet. Eller, som Bauman uttrycker det:</p>
<p>Både i den offentliga debatten och i akademiska sammanhang behandlas flyktingar som ett externt problem, utan relation till något lands specifika ekonomiska system. Kallat “informationssamhällets svarta hål” skildras uppdelningen som en av teknologiseringens gradskillnader, ett ländernas ekonomiska eftersläntrande (Castells, 1998), snarare än som en uppdelning i privilegierade kontra oprivilegierade positioner inom modernitetens projekt. När invandringspolitik diskuteras i västerländska nationer handlar åtgärderna om hur öppna “våra” dörrar ska vara TPF FPT  snarare än om att jämlikt fördela fördelarna med ett projekt som sträcker sig över hela världen. Vad gäller arbetslöshet och integrationspolitik formuleras ofta problemet som att det beror på en trögrörlig arbetsmarknad snarare än på ett ekonomiskt system vars logik leder till en delning i de som är inne och de som ställs utanför. Styrkan i Baumans analys ligger i konstaterandet att förekomsten av flyktingläger och getton, asylsökande och ekonomiska flyktingar, arbetslösa och socialbidragstagare inte är ett problem som kan betraktas oberoende av det moderniseringsprojekt som pågår i utvecklade (och underutvecklade) länder. Baumans huvudsakliga poäng är att han ser in- och utvandrare och långtidsarbetslösa som ett resultat av ordningsskapandet och ekonomiska framsteg. Modernitet och migration är inte två av varandra oberoende processer, utan snarare två sidor av samma mynt.</p>
<p>Charles Tillys diskussion om beständig ojämlikhet passar väl in i detta sammanhang (Tilly, 2000). Han ser på ojämlikhet ur ett organisatoriskt perspektiv, där specifika sociala strukturella förhållanden utgör lösningar på problem som skapas inom sociala system. Tilly fokuserar på en grundläggande organisatorisk konfiguration: kategoriella par.</p>
<p>En kategori består av en grupp aktörer som delar en gränslinje genom vilken de skiljs från och förbinds med åtminstone en annan grupp aktörer, som tydligt stängs ute genom denna gräns. En kategori förenar aktörer som bedöms vara lika, skiljer ut aktörer som anses vara olika och definierar relationerna mellan de båda grupperna (ibid, s. 74).</p>
<p>Således centreras kategorier kring socialt igenkännbara gränser där ojämlikhet medför asymmetriska relationer över just dessa gränser.</p>
<p>Baumans diskussion om modernitetens ordningsskapande och Tillys organisatoriska perspektiv är självklart provokativa då de inte tar hänsyn till ofta förekommande individualistiska förklaringsmodeller kring ojämlikhet. Genetiska kännetecken, individuella ansträngningar, utbildning, rekryteringsdiskriminering, språkbrister, trosuppfattningar och attityder – alla dessa faktorer är var och en för sig otillräckliga som förklaring för den beständiga ojämlikheten (för att använda Tillys begrepp) eller mänskligt avfall (för att använda</p>
<p>Baumans). I värsta fall kan de bidra till att stabilisera ojämlikheten. Men de är mindre viktiga för en förklaring av ojämlikhet än de organisatoriska strukturer/gränsdragningar som går hand i hand med ojämlikheten.</p>
<p>Betydelsen av denna insikt kan inte överdrivas. Beständig ojämlikhet, segregation, skillnaden mellan användbar och avfall, förhåller sig nästan alltid till gränser, till kategoriella skillnader mellan människor snarare än till individuella attribut. Med hjälp av Tillys och Baumans analytiska verktyg – och genom att använda Kista som en fallstudie – kommer det här kapitlet att ge en empirisk redogörelse för den socio-ekonomiska processen som leder till stabilisering och befästande av ojämlikhet. Uppsatsens mål är att erbjuda en analys av den process som modernitetens ordningsbyggande projekt innebär.</p>
<p>Följande bör också sägas. Materialet som redovisas här är en del av ett större forskningsprojekt som fokuserar på olika aspekter av strukturell diskriminering i det så kallade informationssamhället. Vissa kommer kanske att läsa in ett djupare medkännande eller en förmyndarmentalitet gentemot personer med invandrarbakgrund i uppsatsen. Än värre: vissa kanske kommer att tolka det som att uppsatsen presenterar en bild av “invandraren” som en passiviserad individ, någon som berövats möjligheten att reagera på sin omgivning, som har bundits fast i något slags institutionell tvångströja. Detta är ett resultat av rapportens begränsade omfång. Det finns i själva verket en motreaktion bland personer med invandrarbakgrund som motsäger den ensidiga bild av Kista som läggs fram på dessa sidor. Liksom i de flesta definitionsprocesser kommer olika röster till tals som försvarar olika positioner och olika tolkningar om hur den slutgiltliga definitionen ska se ut. “Den Andres” röst hörs tydligt i Kista. Men jag har inte tillräckligt med utrymme för att utveckla denna aspekt här, och måste därför nöja mig med att visa på den officiella och mäktigaste rösten. TPF FPT</p>
<h2>Bakgrunden till Kistastudien</h2>
<p>När Sverige hålls fram som ett högteknologiskt samhälle presenteras Kista ofta som det främsta exemplet. Utnämnt av tidskriften Wired till “den Trådlösa Dalen” (“the Wireless Valley”), och med förhoppningar om ett rykte liknande Silicon Valleys, betraktas</p>
<p>Kista – i Sverige – som regionen där den högteknologiska industrins framtid avgörs. Men precis som i fallet Silicon Valley hade Kista etablerats långt innan det kallades den Trådlösa Dalen.</p>
<p>Allt började i mitten av 1970-talet. Vad som tidigare hade varit ett militärt övningsfält förvandlades till en förort helt enligt ABCstadens koncept: A stod för “arbete”, B stod för “bostäder” och C stod för “centrum”. Tanken bakom konceptet var att skapa en förort som var oberoende av Stockholms stad, en satellitstad där invånarna kunde leva utan att behöva pendla mellan hem, arbete och affärer (Brattberg, 1977). I praktiken åstadkoms detta genom att arbetsplatser, centrum och bostäder placerades sida vid sida (Johansson, 1991).</p>
<p>Som en konsekvens av detta är Kista arkitektoniskt delat, tydligast genom tunnelbanan som skiljer bostäderna från arbetsplatserna. Under tunnelbanan, och som en bro mellan de bägge områdena, ligger ett stort shoppingcentrum, Kista Galleria, där man kan hitta allt från mataffärer till apotek, från juvelerarbutiker och modebutiker till kommunala tjänster.</p>
<p>Kista kommun ligger ungefär 15 kilometer nordväst om Stockholms stad. Tunnelbanan och ett pendeltåg knyter kommunen till Stockholms stad medan E4 binder samman den både med Stockholm och – åt norr – med Arlanda, Sveriges internationella flygplats, och med Bromma inrikesflygplats. Sydväst om Kista ligger ett naturreservat, Järvafältet, som det allmänna är mycket angeläget om att bevara. I söder gränsar två andra kommuner till Kista, Tensta-Spånga och Rinkeby, planlagda enligt samma ABC-koncept och byggda bara ett par år före Kista (Brattberg, 1977).</p>
<p>Cirka 30.000 människor bor i Kista kommun. 49 procent av kommunens invånare har utländsk bakgrund, huvudsakligen från Asien TPF FPT  och Afrika TPF FPT . Under åren 2002-2003, som kännetecknades av en högkonjunktur, ökade den öppna arbetslösheten bland Kistas invånare från 3.7 procent till 5.1 procent. Detta är den mest negativa utvecklingen under perioden för hela Stockholms stad (S 2004:13, USK, 2004, s.17). Trots detta ökade antalet anställda i Kista under samma period med 5.3 procent, TPF FPT  något som gör den negativa utvecklingen ännu mer drastisk. 65.5 procent av befolkningen har arbete (jfr 75.3 procent för hela Stockholms stad); 82 procent pendlar till andra orter för sina arbetens skull TPF FPT . Anställningstalen går ner till 54.4 procent om endast invånare med utländsk bakgrund räknas (USK, 2004). Ekonomiskt bistånd är också vanligare i gruppen med utländskt medborgarskap jämfört med den som har svenskt ursprung – 32.8 procent jämfört med 6.6 procent. TPF FPT</p>
<p>Intressant nog är det också cirka 30.000 människor som har sina arbeten i Kista. Men dessa är endast undantagsvis boende i kommunen. De som arbetar i Kista dagspendlar från Stockholm eller andra förorter. Endast 9 procent av de som arbetar i området bor där. 33 procent av Kistas arbetskraft bor i andra delar av Stockholm, 48 procent bor i andra kommuner, och 10 procent bor i ett annat regionområde (USK, 2003, s.12).</p>
<p>För att sammanfatta: statistiskt sett är Kista jämförbart med Rinkeby och Skärholmen – två kommuner i Stockholm som är kända både för att ha en hög befolkningsandel av personer med invandrarbakgrund men också för att ha stora arbetslöshetsproblem. Arbetslöshet och socialt bistånd är vanligare i befolkningsgrupperna med utländsk bakgrund. Arkitekturen och tunnelbanan är de fysiska motsvarigheterna till den djupare sociala och ekonomiska klyfta som delar Kista, för sida vid sida med denna ofta betraktad som ”typisk invandrarförort” finns det också ett växande affärsliv. Det allmänna och den privata sektorn samarbetar för att förvandla Kista till ett världsledande IT-kluster. Det här kapitlet visar hur dessa ansträngningar bidrar till att fördjupa den etniska segregationen i regionens socio-ekonomiska system.</p>
<h2>Välkommen till Kista Science City – ett organisatoriskt problem</h2>
<p>“Sverige ska som första land bli ett informationssamhälle tillgängligt för alla”. Det IT-politiska målet blev klart uttryckt av den svenska riksdagen i mars 2000 (prop. 1999/2000:86) och bekräftades så sent som i juli 2005 (prop. 2004/05:175). Den bakomliggande motivationen var en övertygelse om att “[e]n effektivare ITanvändning skapar en bättre grogrund för tillväxt och nationell utveckling” (IT-politiska strategigrupp, 2004, s. 5). Två aspekter kan sägas vara centrala i detta.</p>
<p>Först: “Sverige ska bli ett informationssamhälle tillgängligt för alla.” Den 18 juni 2003 utsågs en IT-politisk strategigrupp. “Utöver att agera i en rådgivande roll gentemot regeringen ska gruppen också spela en aktiv roll i ansträngningarna att nå det IT-politiska målet om ett informationssamhälle för alla.” Gruppen ska alltså se till att fördelarna med det svenska informationssamhället kommer alla till del, oavsett kön, ras, etnicitet eller religion. Social bakgrund eller ursprung ska inte påverka vilken position en människa får i detta nya samhälle. Man skulle kunna säga att ett traditionellt folkhemsideal ligger till grund för detta politiska mål.</p>
<p>Propositionens långsiktiga mål är att uppnå “ekonomisk tillväxt, arbeten, regional tillväxt, demokrati, rättvisa, livskvalitet, jämställdhet, mångfald, ett hållbart samhälle, samt effektiv offentlig förvaltning.” Då “IT påverkar oss alla och förändrar våra livsvillkor” menar den svenska riksdagen att den uttalade strategin att uppnå ett demokratiskt och jämlikt samhälle bör fokusera på infrastrukturen inom IT och dess användande (se bild nedan).</p>
<p>En allmän tillgång till IT och en allmänt spridd kunskap om hur IT fungerar bör leda till att demokrati, jämlikhet och social rättvisa genomsyrar samhället. Således placeras IT-industrin och forskningen i centrum av Sveriges ekonomiska tillväxt och sociala utveckling. “Sverige ska bli det första landet som blir ett informationssamhälle för alla.” Den andra aspekten av det politiska målet är emfasen som läggs på “det första landet”. En av den IT-politiska strategigruppens viktigaste uppgifter är att konsolidera “Sveriges ledande ställning inom IT-utveckling”. Ett informationssamhälle som gynnar alla är inte nog. Sverige ska också leda den internationella teknologiska utvecklingen.</p>
<p>Om den första delen av det politiska målet har en social dimension så har den andra delen en mer teknologisk karaktär. Den första har att göra med hur fördelarna som teknologin för med sig ska fördelas i samhället, medan den andra är en direkt uppmaning till en teknologisk tävlan; alltså nationell solidaritet och internationell konkurrens. Sammanfogandet av dessa båda sfärer – den sociala och den tekno-ekonomiska – är i linje med Sveriges socialdemokratiska tradition där ekonomisk tillväxt ställs sida vid sida med social trygghet (Andersson, 2005).</p>
<p>Förvandlingen av Kista till en Science City bör ses mot denna bakgrund. Under våren 2000 utvecklade Stockholms stad, i nära samarbete med industri och universitet, en framtidsvision för ett geografiskt område som omfattar Järfälla, Kista, Södra Järva, Sollentuna och Sundbyberg.</p>
<p>Namnet på denna vision: “Kista Science City”. Dess mål: att “utveckla Kista till en levande och växande Science City, med företag och ett universitet på en internationell nivå, i en omgivning som drar till sig kompetenta och utbildade människor”. Och vidare, som ett eko av det politiska målets teknologiska aspekt: “Kista Science City ska bli känt som världsledande i tre specifika tillväxtområden: mobila tjänster, trådlösa system och bredbandssystem”.</p>
<p>För att nå detta mål fokuserar strategin på tre huvudsakliga områden: 1. Att stimulera utvecklingen av forskning och högre utbildning 2. Att dra till sig världsledande företag 3. Att utveckla en levande tätort.</p>
<p>Ansvaret för att förverkliga visionen ligger på Kista Science City AB, ett dotterbolag till Stiftelsen Electrum. Stiftelsen startades under 1980-talet av Stockholms stad, Ericsson och ABB som ett försök att förbättra IT-kompetensen i Sverige. Stiftelsen Electrum kan ses som en lobbygrupp som arbetar för regionens intressen. Kista Science City AB är dess verkställande gren som marknadsför och utvecklar Kista “till att bli det mest attraktiva området för ICTföretag att etablera sig i”. TPF FPT</p>
<p>Mycket har onekligen åstadkommits sedan Kista Science City AB grundades år 2000: IT-universitetet, ett samarbete mellan Stockholms universitet och KTH, har satts igång i Kista och dragit till sig mer än 2.500 studenter; Kungliga Musikhögskolan och Karolinska Institutet har flyttat sina IT-relaterade utbildningsprogram till Kista; olika forskningscentra har etablerats (Wireless@KTH, IMIT, Kista Photonics Research Center, Kista Integralen); Kista gymnasium har förvandlats till IT-gymnasium; ett företags stödsystem, Kista Innovation & Growth, och ett riskkapitalbolag, KTH Seed Capital, har satts igång; Ericssons huvudkontor har flyttats till Kista; Kista Galleria har genomgått en omfattande upprustning; Kista Science Tower och Kista Entré har byggts; vägnätet har förbättrats; två nya busslinjer har tillkommit, en mellan Vällingby, Kista och Sollentuna C, och den andra mellan Barkaby, Kista och Danderyd; två ytterligare vagnar har lagts till den blå tunnelbanelinjen; studentbostäder har byggts.</p>
<p>Kista Science City AB har tveklöst varit framgångsrikt i sin ambition att förvandla Kista industriområde till ett högteknologiskt kluster, eller en “vetenskapsstad” som människorna bakom Kista Science City AB föredrar att kalla det. Men det är mer tveksamt om man har kommit närmare det IT-politiska målet att skapa “ett informationssamhälle för alla”. I själva verket visar fallet Kista hur just ansträngningarna att placera Kista på den internationella ITscenen har bidragit till att förstärka de skillnader som finns mellan de som arbetar men inte bor i området och de som bor men inte arbetar där. ***</p>
<p>Att sätta upp gränser för att skilja två grupper av människor i området från varandra löser ett organisatoriskt problem. TPF FPT  Det visar sig att inte alla inblandade var positiva inför beteckningen “science city”. Där några försvarade en mer holistisk vision som omfattade också socialt och kulturellt liv verkade andra föredra en mer stram definition av området och aktiviteterna där. De förra talade för en “science city”, de senare för en “science park”. De förra ville ha en ny vision som satte igång nya initiativ; de senare tycktes nöjda med den befintliga etiketten “Kista Science Park” och det som denna redan åstadkommit. De förra anlade ett regionalt perspektiv; de senare betonade betydelsen av ett företagskluster. De förra la vikt vid de socio-demokratiska idealen som styrde de IT-politiska målen, alltså förhållandet mellan teknologisk utveckling, ekonomisk tillväxt och social rättvisa; de senare fokuserade på den teknologiska utvecklingen i sig. Som bn, verkställande direktör i Stiftelsen Electrum och Kista Science Park AB fram till 2000, berättar:</p>
<p>Med Kista Science City vill man marknadsföra en region. Men det är mycket svårare att sälja en region än att sälja ett företagsområde. Det är Kista Science Park som har satt Kista på kartan. Mina efterträdare slarvar bort Kista Science Park. ( bn )</p>
<p>Olika uppfattningar om hur Kistas framtid skulle te sig fanns. “Science park”-projektet siktade på att ge området en identitet, på att placera Kista på den internationella kartan över vetenskapsparker. Det fokuserade på företagsklustret. “Science city”-projektet inriktades istället på regional utveckling. Det avsåg att koordinera olika kommuners ansträngningar vad gällde exempelvis vägnät och bostäder. Som pah, vid tiden för intervjun verkställande direktör för Kista Science City AB, uttrycker det:</p>
<p>Det som är viktigt är att det räckte inte med att fundera över det här områdets väl om man skulle göra nåt bra. Utan människor som var här, de tyckte det här var ett tråkigt ställe att vara på. Och kommunikationer, bostäder och så där förutsätter att man på nåt sätt samlar sin omgivning på nån vettigt sätt. Och då började vi istället prata om att det här skulle utvecklas till en stad istället för bara ett företagsområde eller Science Park. Och då vidgade man begreppet. [Vänder kartan och pekar igen]: där är parken, företagsområdet, och där är E4n, e18, Rinkeby, Tensta, Hjulsta, och här är bostadsområdet. Men även del av Sundbyberg, del av Sollentuna, Järfälla drog liksom in i det här samarbetet. (pah)</p>
<p>Förvirringen om vad Kista skulle vara var tydlig när denna studie genomfördes. Många av de som var inblandade i att förverkliga visionen hade faktiskt svårt att svara på frågan om vad som var skillnaden mellan en vetenskapspark och en vetenskapsstad. Mb, som vid tillfället var marknadsföringschef för Kista Science City AB, och uk, mbs arbetskollega, sa så här: eb:  Vad innebär Kista Science Park och vad innebär Kista Science City? uk:  Försök att svara på den! mb:  Ja, det var en bra fråga.</p>
<p>Kista Science City är en regional vision. Om man gillar att sätta ord på allt så kan man säga att Kista är “downtown” och allt annat är förort. Kista Galleria är centrala Kista Science City. […] Kista Science Park är bara Kista. Kista är ju trots allt en Science Park! Men Kista Science Park AB eller Kista Science Park, som ett begrepp, finns inte längre. Namnbytet var också till för att man i de andra områdena skulle känna att man var delaktig. Vi är ju ändå mycket mer än en Science Park! (mb)</p>
<p>Det organisatoriska problem som Kista Science City AB har att lösa kan uttryckas genom frågorna: vad är en “vetenskapsstad”? Vad gör egentligen en “vetenskapsstad”? Vad är det som skiljer det från en “science park” eller ett högteknologiskt kluster? Hur kan en “vetenskapsstad” bidra till den regionala utvecklingen och, i förlängningen, till de IT-politiska målen kring ekonomisk tillväxt och social rättvisa?</p>
<p>Kista Science City AB möter en extra svårighet då man ska definiera “vetenskapsstad”, för “stad” för ofrånkomligen med sig bilden av en befolkning, ett lokalt samhälle. Som vi såg i föregående avsnitt är en stor del av befolkningen i Kista invandrad, arbetslös och lever på bidrag, saker som stämmer dåligt överens med den höga status och de höga inkomster som man traditionellt förknippar med en teknologiintensiv region. Men riksdagens mål är ju trots allt att låta fördelarna med IT komma hela befolkningen till godo. La, stadsdelsdirektör för Kista mellan 1996 och 2001, såg Kistas företagsområde som en möjlig väg för att nå det målet i hela kommunen. Hans vision var att “alla skall ha någonstans att ta vägen klockan 8 varje morgon”. Problemet med att definiera en “vetenskapsstad” måste således nyanseras genom det som kännetecknar Kista lokalt och genom det bredare politiska försöket att nå fram till “ett informationssamhälle för alla”.</p>
<p>I de nästkommande två avsnitten visar jag hur Kista Science City AB försöker att möta sådana frågor och lösa det organisatoriska problemet. I deras försök att definiera vad “Kista Science City” faktiskt är har ett av de första stegen som Kista Science City AB tagit varit att definiera vilka “vi” är och vad “vi” gör. Men ett “vi” förutsätter ett “dem”, och därmed också början till en uteslutningsprocess. Det är därför intressant att analysera hur de som står bakom Kista Science City ser på sig själva, vilka de uppfattar som annorlunda, och hur relationerna mellan de två grupperna av aktörer ser ut. Två mekanismer förde definitionsprocessen framåt: tystande, samt en kameleontisk förvandling av den andre.</p>
<p>Kista Science City AB:s formella presentation TPF FPT  av Kista Science City börjar med regionens “Fakta och statistik” (se figur nedan).</p>
<h2>Facts and figures</h2>
<p>Main areas</p>
<p>Wireless Systems</p>
<p>Broadband</p>
<p>Systems</p>
<p>Mobile Services</p>
<p>Siffrorna berättar om kontorsutrymme, antal anställda, samt antal företag. Av de 650 företag som finns i Kista är de som arbetar speciellt med IT markerade. Den teknologiska utvecklingen sker vidare mestadels kring trådlös teknologi, bredbandssystem och mobila tjänster. Alla 400 företag arbetar inte med IKT (Information- och Kommunikationteknologi), men läsaren är fortsatt nyfiken på deras aktivitetsområde. Vid sidan av IT är ett annat industriellt särdrag att så många av företagen är små företag. Besynnerligt nog nämns inte Ericsson, vare sig i den första OH-bilden eller i de nästkommande. Trots detta är Ericsson den största arbetsgivaren i området, med mer än 8 000 anställda av de sammanlagt 27 000  som arbetar i Kista. Att döma av de officiella fakta och siffror som finns verkar det finnas en önskan om att betona Kista som en företagsam, dynamisk, teknologisk region.</p>
<p>En andra aspekt bör nämnas. All information som presenteras i den första OH-bilden har att göra med Kistas företagssida. Detta är huvudspåret genom hela presentationen. Det Kista som de beskriver som företagsamt och teknologiskt är ett begränsat Kista – det täcker 2 000 000 m P  . P  Kistas andra delar – Akalla, Husby och Kistas bostadsområden, och, inte att förglömma, de andra områden som omfattas av det större Kista Science City (det vill säga Sundbyberg, Rinkeby, Spånga-Tensta, Järfälla och Sollentuna) – tystas. Med ett enda penndrag har den teknologiska definitionen krympt Kista Science City.</p>
<p>I försöket att definiera Kista genom dess teknologiska gränser gör man också något ytterligare. Kista Science City AB presenterar Kistas historia. Som alla historiska berättelser är också denna skriven från en särskild synvinkel. 1905 Military training ground 1980 IBM moves in</p>
<p>Från att tidigare ha varit ett jordbruksområde, och senare ett militärt övningsområde, har Kista förvandlats till en högteknologisk region. Den historia som berättas följer en tydlig tråd, från det ögonblick som Stockholms stad beslutade att avsluta den militära träningen på fältet söder om Kista (Järvafältet), och fram till våra dagar. Berättelsen handlar om en gradvis “teknologisering” av området. Under 1970-talet flyttade SRA, Rifa TPF FPT  och IBM:s svenska gren till Kista. Under 1980-talet kom Stockholms stad, tillsammans med Ericsson och Kungliga Tekniska Högskolan (KTH), att gemensamt ta initiativet till planerna kring ett elektronikcentrum i Kista. Electrum (Stiftelsen Elektronikcentrum) drogs därmed igång 1986. Vid 1990-talets början arbetade cirka 20.000 människor på mer än 200 olika platser i Kista; ledande internationella IT- och telekomföretag hade huvudkontor i området, och många institut utförde sin forskning i nära samarbete med industrin. Under de första åren av det nya milleniumet görs ansträngningar för att inkludera också andra områden kring Järva (Sundbyberg, Rinkeby, Spånga-Tensta, Järfälla och Sollentuna). Företagssamhället, universitetet och lokala myndigheter utvecklar visionen kring Kista Science City och grundar Kista Science City AB för att förverkliga visionen. Arbetet börjar med att renovera Kista Galleria och med byggnationen av Kista Science Tower och Kista Entré.</p>
<p>Det är en framgångshistoria om hur ett högteknologiskt kluster skapas ur tomma intet. Kistas historia skrivs fram genom en teknologiutveckling, vilket skapar intrycket av att teknologi är själva ryggmärgen i Kistas historia. Återigen tystas allt som inte har med teknologi att göra. Den enda händelse som nämns som inte är direkt relaterad till teknologi har att göra med att det gamla ekonomiska systemet tillhör det förflutna: “den sista bonden lämnar” Kista 1976 – men också här ges informationen som en del i berättelsen om den fortsatta teknologiseringen.</p>
<p>Båda figurerna ovan symboliserar det modernitetens projekt som går ut på att skapa den mänskliga samvarons former, ett projekt som betonar och binder samman de värden som har att göra med ekonomisk tillväxt och teknologi med tanken om social utveckling. Vidare berättas inget om det som inte passar in i det modernitetsprojekt som bedrivs i Kista – en ledtråd till de uteslutningspraktiker som regionen påtvingats.</p>
<p>Just de två aspekter som kännetecknade valet av fakta och statistik vid introduktionen av Kista strukturerar också den historiska redogörelsen. Ett: fokus på teknologi. Två: begränsa det geografiska området till att gälla endast Kistas företagsområde. Dessa två aspekter är inte oberoende av varandra. De är sammanflätade genom det som tystnaden betecknar: icke-teknologiska aktiviteter, icke-högteknologiska platser, icke-tekniska människor. Låt mig utveckla resonemanget. ***</p>
<p>Tystnaden blir som tydligast när man jämför den officiella historieskrivningen med Kistas egna invånares historieskrivning. Istället för att strukturera sina berättelser kring den teknologiska gränsdragningen formerar sig invånarnas historiska berättelse längs med etniska och kulturella linjer.</p>
<p>I början av 1980-talet, de som flyttade till området var såna som bodde trångt mitt i stan och de som hade sålt sitt hus. … I mitten av 1980talet var det hela familjer, främst från Latinamerika, som flyttade från Tensta och Rinkeby till Kista. Att flytta från Tensta och Rinkeby till Kista var att flytta upp socialt och ekonomiskt. Men de som redan bodde här, framför allt svenskar, började känna att det fanns alldeles för många invandrare. Man får inte säga så, men det är rena rasismen!” … Invandrare fortsatte att flytta in, men vid slutet av 1980-talet kom de från andra delar i världen: Grekland, Jugoslavien, Finland och Iran. Iranier ville verkligen anpassa sig, de ville och kunde ge. Dagens stora grupp av Somalier, framför allt i Husby, har kommit bara under de senaste fem åren. (gw)</p>
<p>Gw är en 76-årig svensk kvinna. Hon flyttade till Kista redan 1974. Hennes berättelse, liksom många andra jag har hört i Kistas bostadsområden, betonar sociala aspekter – konflikt och vänskap mellan “invandrare” och “svenskar”, arbetslöshet, svåra ekonomiska villkor, lågstatusjobb, segregation och marginalisering. Ss, en ung svensk kvinna som arbetar i en av de lokala skolorna, säger:</p>
<p>Det är få svenska elever [i Ärvingeskolan]. Under de tolv åren som jag har varit här har mycket förändrats. I början var det många svenskar. Det räcker med att titta på skolkatalogerna! Men de flyttade ut så småningom. Kista blev förort, inget bra ställe att bo på. Som Rinkeby eller Spånga-Tensta. Invandrartäta områden. Kista håll på att bli ett slumområde, en ghetto. Ericsson, de hade bussar för sina anställda, usch! De var rädda för att det skulle hända dom något i tunnelbanan! ( ss , ungdomsledare)</p>
<p>Det kategoriella paret “svensk/invandrare” är tydligt i Kistas bostadsområden. Den historiska berättelsen är strukturerad jäms med en tydlig etnisk kategoriell linje – från att ha varit ett medelklassområde med mest svenskar har det kommit att bli ett “typiskt” invandrarområde. Med “typiskt” följer alla bibetydelser som vanligtvis följer med kategorin “invandrare” – låg ekonomisk och social status, integrationsproblem, och konflikter. Dessa bibetydelser fick många av Kistas svenska grannar att flytta till andra platser därför att, som gw säger, “många kände att det var alldeles för många invandrare”.</p>
<p>Inga av mina svenska vänner bor här längre. Alla har flyttat ut.” (gw)</p>
<p>Jag var inte den enda invandraren. Det fanns en polsk tjej och en annan finsk tjej. Men jag var det enda muslimska barnet, och jag äter inte fläsk, vet du. De visste inte hur de skulle göra, de visste inte vad de skulle ge mig till lunch. Idag har de inte bara fläsk i skolmatsalen; det finns väldigt många muslimer och de är vana vid den sortens saker.” (ia)</p>
<p>Ia är en 30-årig man, född i Sverige av turkiska föräldrar, och uppväxt i Kista. Hans berättelse bekräftar gw’s. Att “svenskar” flyttade ut när “invandrare” flyttade in har bidragit till att forma Kistas bostadsområden som invandrarområden. Således följer inte endast invånarnas historiska berättelse den kategoriella linjen “svensk/ invandrare”. Trots Kista Science City AB:s ansträngningar för motsatsen så ger det kategoriella paret området en särskild identitet.</p>
<p>Det organisatoriska problem som Kista Science City måste lösa handlar om att definiera vilka de är och vad de gör. Detta görs genom att använda teknologi som det huvudsakliga och enda definierande attributet. Eftersom Kistas bostadsområden är så starkt förknippade med kategorin “invandrare”, är det bästa sättet att röra sig mot en teknologisk definition av Kista helt enkelt att koncentrera sig helt och hållet på teknologi. “Vi” är en högteknologisk region. “Vi” gör trådlöst, bredband och mobil teknologi. “Vår” historia handlar om kontinuerlig teknologisering. Allt det som inte bekräftar de teknologiska identitetsmarkörerna lämnas åt sidan, tystas ner: det blir till ett “dem”. Således reduceras det stora Kista Science City till att omfatta endast Kistas företagsområde. Vilket för oss till den officiella historiska berättelsens andra aspekt.</p>
<p>Kista Science City är en vision som täcker in hela det utvidgade Järvaområdet. Men när man läser den officiella historiska berättelsen är det bara möjligt att få ta del av Kistas industriområde, så till den grad att en karta mot slutet av presentationen av Kista Science City begränsar Kistas omgivningar:</p>
<p>Kartan slutar vid tunnelbanan, och utesluter därmed det större Science City och, mest flagrant, Kistas bostadsområden. Genom att definiera Kista som en högteknologisk region tystas allt som inte bekräftar områdets tekniska karaktär ned. Och tystnad innebär i förlängningen att försvinna från kartan. Den kategoriella linjen mellan teknologisk/icke-teknologisk särskiljer platser, delar på människor, och skriver om historiska berättelser. ***</p>
<p>Tystnad hjälper således till när en definierande gräns ska flyttas – den etniska kategoriella gränsen. Tystnaden hjälper till med att installera en ny kategoriell linje – den teknologiska. Tystnaden omskapar Kistas geografi – krymper ytan – och ger regionen en identitet som “Sveriges Silicon Valley”. Tystnaden förstärker själva logiken i kategoriella gränsdragningar: två grupper med aktörer utkristalliseras, delas upp och rangordnas. Den grupp som det är tyst om är ofta den minst privilegierade av de bägge.</p>
<p>Ett retoriskt knep hjälper Kista Science City AB i förvandlingen av ett så kallat ”invandrarförort” till en högteknologisk region. “Högteknologisk” kopplas ofta samman med begrepp som “internationell”, “högstatus”, eller “ekonomiskt stark”, vilka alla står i motsats till de associationer som kategorin “invandrare” brukar ge upphov till. Genom att beskriva Kista som högteknologiskt kan man helt och hållet undvika problemet; “invandrare” finns därmed i ett “annat” Kista som är tystat eller överhuvudtaget inte representerat.</p>
<p>En sak måste poängteras. Retorisk tystnad är inte oviktigt för de människor som omgärdas av tystnad. Retorik brukar väl allmänt ses som prat, ett tal som är åtskilt från verkligheten och oviktigt för sociala relationer. Denna allmänna uppfattning härrör från sofisternas verksamhet i antikens Grekland; där kunde samma talare försvara en ståndpunkt den ena dagen för att nästa dag försvara den rakt motsatta. Men det som tystas ner och det som uttalas får viktiga konsekvenser. Ekonomiska och sociala politiska mål, till exempel, är utformade så att de svarar mot lobbygruppers krav eller anpassade efter dominerande sociala berättelser. Om dessa sociala berättelser är vinklade – som verkar vara fallet i Kista – kommer de ekonomiska och sociala politiska målen att negligera den verklighet som de lever i vilka tystats av lobbygrupper och segrande sociala berättelser. ***</p>
<p>Genom att tiga om alla andra aktiviteter som inte är IT-relaterade drar Kista Science City i själva verket en gränslinje mellan teknologi och icke-teknologi. Gränslinjen skiljer företag åt och kategoriserar människor efter hur teknologiskt intensiva deras aktiviteter är. Det är inte bara ord som åstadkommer saker (Austin, 1975), tystnaden gör det också. Tystnaden skiljer mellan teknologiska och icke-teknologiska aktiviteter. Det som tystats degraderas, och därigenom rangordnar tystnaden olika sorters aktiviteter. Teknologiintensiva företag och människor som arbetar med IT hör till den privilegierade “tekno”-kategorin. De andra, de “icke-teknologiska”, är underordnade.</p>
<p>Men att skilja åt och att rangordna är en grundläggande del av att organisera (och av att utöva makt). Och genom att definiera Kista som en teknologiintensiv region organiserar man den också efter linjen teknologisk/icke-teknologisk.</p>
<p>Det kan sägas att jag endast har studerat officiella presentationer, och de är naturligtvis avsedda att ge en fin bild av det som ska presenteras. Men officiella presentationer berättar också om den kontext som människor lever i, om det handlingsutrymme som bereds åt individen, och om de mål som rättfärdigar ojämlika förhållanden mellan olika människogrupper. I vilket fall som helst så kommer jag i de två följande avsnitten att analysera intervjuer och andra empiriska material. Vi kommer också att kunna urskilja en andra mekanism som bidrar till att förstärka segregationen i det socioekonomiska systemet: förvandlingen av “invandraren”.</p>
<h2>Att förvandla den andre (att koppla samman distinkta kategoriella par)</h2>
<p>Den kategoriella gränsdragningen mellan “invandrare/svensk” tystas inte alltid ner. Många är medvetna om den kategoriella uppdelningen som genomkorsar Kista. Men vid ett flertal tillfällen när detta diskuteras tycks uppdelningen ändra karaktär. I ett utdrag ur en intervju med pah, som vid tillfället var verkställande direktör för Kista Science City AB, låter det exempelvis så här:</p>
<p>Och det som är kul är att Kista, Husby och Akalla har en stor befolkning som kommer från andra delar av världen. Kista arbetsområde och inte minst IT-universitetet, har ju nästan lika stor andel som kommer från andra delar av världen. Här är det aldrig nån som tänker på det och ser det som ett problem över huvud taget. Det är alldeles självklart! Det är jätteviktigt att vi får hit människor som är intresserade och som kan vara med och hjälpa de här företagen att växa. Så att nånstans måste det finnas nåt att lära av varandra, tycker jag, på andra sidan av vägen. (pah)</p>
<p>Pah är helt medveten om den linje som delar Kista. “[Den] andra sidan av vägen”, som han uttrycker det, bebos av en större andel personer med invandrarbakgrund och arbetslösa som lever på bidrag. Tunnelbanan är den fysiska motsvarigheten till den symboliska, ekonomiska och sociala gränsdragningen mellan “invandrare/svensk”.</p>
<p>Men att omdefiniera Kista längs med den teknologiska gränsdragningen innebär också att man framställer den etniska klyftan som något positivt. “[D]et som är kul” med Kista blir således att befolkningen är så internationell. Utan någon annan information jämför pah det antal människor med utländsk bakgrund som bor i Kista med det antal människor med utländsk bakgrund som arbetar i dess industrier. Genom att ställa dessa sida vid sida utraderas det faktum att dessa två gruppers förhållande till regionen skiljer sig kraftigt åt i status. De förra, de som bor i Kista (och som positioneras längs med den etniska gränslinjen) är underordnade sina svenska motsvarigheter. De tillhör kategorin “invandrare”. De senare, de som arbetar i Kista (och som positioneras längs med den teknologiska gränslinjen) är inte underordnade i det socio-ekonomiska systemet. De sägs helt enkelt vara “utlandsanställda”, de är “teknologiska experter”, “techies”. Det finns många bland ”invandrare” som skulle kunna passa in som “techies” när det gäller hög utbildning, förmåga att behärska främmande språk (framförallt engelska), och arbetslivserfarenhet. Men olika gränsdragningar bestämmer deras identiteter. De “utlandsanställda” värderas högt för sin höga utbildningsnivå, professionella erfarenhet och teknologiska expertis; “invandrare” jämställs med lågstatusarbeten eller till och med arbetslöshet, och teknologisk inkompetens.</p>
<p>Genom att föra samman två vitt skilda fakta (ett: utländsk befolkning – två: utländsk arbetskraft) drar pah uppmärksamheten till det som bägge har gemensamt: främmandeskap. Detta ord har två olika betydelser beroende på om det används i samband med den teknologiska eller med den etniska gränsdragningen. Men eftersom Kista helt och hållet omdefinieras efter den teknologiska linjen kommer ordet endast att betyda det som just denna teknologiska anknytning antyder: internationalism. Således uppskattas invandrarna för den internationella krydda som de skänker regionen.</p>
<p>Pah fortsätter att betona betydelsen av “att vi får hit människor som är intresserade och som kan vara med och hjälpa de här företagen att växa”. “[F]år hit”. Alltså, utlandsanställda. Inte konstigt att ingen “ser det som ett problem över huvud taget”. “Det” – utlandsanställda. I själva verket ser både Kistas stadsdelsnämnd, offentliga myndigheter, invandrarföreningar och andra aktörer den etniska segregationen som ett problem. Och pah är inte omedveten om den här debatten. Min gissning är därför att han menar att “ingen ser utlandsanställda som ett problem”. TPF FPT</p>
<p>Som en påminnelse om den karta som visade upp det högteknologiska Kista är, för att parafrasera pah, de “människor som är intresserade och som kan vara med och hjälpa [IT-]företagen att växa” på “den här sidan av vägen”. Vägen och tunnelbanan som går över den är de fysiska gränser som skiljer “oss”, de högteknologiska, från “dem”, invandrarna. pah’s sista mening, “nånstans måste det finnas nåt att lära av varandra, tycker jag, på andra sidan av vägen”, är ett erkännande av den här klyftan.</p>
<p>En intressant sak har skett här. Två symboliska gränser – teknologi och etnicitet – delar samma fysiska gräns. Som en följd av detta paras de kategorier ihop som de symboliska gränserna åtskiljer, och de skänker också mening åt varandra. Den högteknologiska region som bestäms av den teknologiska gränsdragningen är belägen norr om tunnelbanelinjen. Invandrarkategorin som bestäms av den etniska gränsdragningen bebor platserna söder om tunnelbanelinjen. Motsatsernas logik, som är grundläggande för gränsdragningar och kategoriella par (“vi” är vad “de” inte är, och “de” är vad “vi” inte är), bidrar till att låta den fysiska gränsen också symboliskt skilja invandrarna från det högteknologiska. Om norr upptas av högteknologi så måste söder, invandrarnas söder, vara icke-teknologiskt, eller åtminstone teknologiskt okunnigt. Med andra ord resulterar fysiska gränser och samexistensen av två kategoriella gränser i att man jämställer “invandrare” med teknologisk omedvetenhet.</p>
<p>Pah’s retoriska skicklighet måste berömmas. I endast ett fåtal meningar har han lyckats förvandla det kategoriella paret “invandrare/svensk”, knutit det till teknologisk/icke-teknologisk, och i samma andetag förlänat området en internationell prägel. Men förvandlingen är inte fullständig, och den låga status som förknippas med “invandraren” kvarstår. Att ställa samman de båda kategoriella</p>
<p>Jag får ett e-brev som uppmanar forskare vid IT-universitetet att kommersialisera sin forskning. Jag minns den starkt negativa reaktion som Alberto några månader tidigare gav uttryck för när forskningskommersialisering kom på tal och frågar honom om han har sett ebrevet. Ännu en stark reaktion, men inte på innehållet utan på utformandet av e-brevet. ”Jag har inte läst det. Det är inte på engelska. Jag är dödstrött på den här institutionens lingvistiska kaos. De vill verka internationella och skickar vissa saker på engelska, men så fort det handlar om stora beslut, politik och makt så skickar de det på svenska”. (aep)</p>
<p>Jag har fått liknande reaktioner från andra utlandsanställda. Språk är en tydlig barriär som hindrar utlandsanställda från att fullt ut medverka i förvandlingen av Kista till en högteknologisk region. paren resulterar således i ett utvidgande av de associationer som rör “invandraren” till att inbegripa också icke-teknologisk.</p>
<p>Pah är inte ensam om att ställa olika fakta sida vid sida och få dem att verka som om de hängde ihop.</p>
<p>Det bor nästan 30 000 personer i stadsdelen. Ungefär lika många personer arbetar i Kista som har ett starkt och expanderande näringsliv. Kista är en internationell stadsdel med många invånare med rötter i andra länder och kulturer och många företag med verksamhet över hela världen. (Kista – En framtidsinriktad stadsdelsnämd i en dynamisk stadsdel) TPF FPT</p>
<p>Om man läser det här stycket och inte känner till den socio-ekonomiska segregationen i Kista så är det fullt möjligt att tro att de 30 000 människor som bor i regionen också arbetar där. Men så är det inte. Som vi såg tidigare i uppsatsen så bor 91 procent av de som arbetar i Kista på annan ort, och hela 82 procent av de invånare som har arbete pendlar till arbeten utanför Kista.</p>
<p>När “invandraren” nämns sker det i samband med att man framhåller bilden av Kista som en internationell plats. “Kista är en internationell stadsdel”. De många länder som utgör Kistas befolknings ursprung, och förekomsten av företag som arbetar med hela världen som marknad, blir till bevis för Kistas internationella atmosfär. På något sätt läggs saker som arbetslöshet och segregation åt sidan till förmån för bilden av en mångkulturell befolkning som en exotisk krydda.</p>
<p>Värt att notera är här hur en managementretorik kring mångkultur har tagit sig in i officiella redogörelser för regional utveckling. Managementargumentet att människor från olika kulturer bidrar till att förbättra ett företags produktivitet används här framgångsrikt för att betona regionens teknologiska bedrifter.</p>
<p>Den kameleontiska förvandlingen av “invandraren” är ytterligare ett sätt att tysta de som bor i Kista men som inte kan arbeta i de högstatusjobb som industrisektorn har att erbjuda. Ett särdrag (främmandeskap) väljs ut, förvandlas (till internationalism), passas in i och paras samman med den tekniska sidans intressen (en högteknologisk region av internationellt snitt). De ekonomiska svårigheter, de sociala problem och den rädsla som de på andra sidan vägen plågas av lämnas utanför definitionen av vad Kista är. De beslut som rör Kista fattas således mot en bakgrund av en bild av regionen som helt och hållet baseras på en enda grupps perspektiv: IT-människornas.</p>
<h2>Konsekvenserna av att koppla samman de etniska och teknologiska gränsdragningarna</h2>
<p>Tystnad bidrar till att etablera en teknologisk gräns och omdefinierar Kista i enlighet med denna gräns. Att förvandla “invandraren” till en internationell individ är en annan retorisk strategi som den här gången används för att jämställa de teknologiska och de etniska gränsdragningarna. Det organisatoriska problemet med hur man ska definiera Kista löses genom att man erbjuder en ensidig bild av regionen. Den bild som erbjuds är en som föreställer ett internationellt område med hög utbildningningsnivå, en bild som ignorerar den etniska segregeringen i området.</p>
<p>Men jag tror att denna strategi för med sig fler konsekvenser än att den åsidosätter en social verklighet. Genom att ställa etnicitet (ett av många accepterat kategoriellt par) jämsides teknologi i beskrivningen av ett område och dess ekonomiska industri bestäms riktningen på den teknologiska utvecklingen. Detta leder i sin tur till att befästa den etniska segregationen genom just den teknologi som var avsedd att bryta den.</p>
<p>En av de omedelbara konsekvenserna med att teckna en ensidig bild av en hel region är att en sådan bild styr den teknologiska utvecklingen i en viss riktning. Beskrivningen av Kista som en exklusivt högteknologisk region bebodd av “högt utbildade människor” får de som har makt att påverka inriktningen på den teknologiska utvecklingen att ignorera alternativa vägar. Låt mig ge ett par exempel.</p>
<p>Det första exemplet kommer från en intervju med en forskare som arbetar för ett forskningsinstitut i Kista. Institutet utvecklar en navigationstjänst för mobiltelefoni. Tjänsten går bara att använda i de telefoner som har GPS-teknologi. Forskaren håller vid tidpunkten för vårt möte på att testa tjänsten på besökare i Kistas shoppingcenter. När hon beskriver testgruppen så säger hon:</p>
<p>Vi fokuserar bara på de som jobbar i Kista. Weekendmänniskor har inte en sån utrustning, eller det kan vi anta. ( år )</p>
<p>Forskaren använder en eufemism för att beskriva Kistas invånare. Under vardagarna besöks shoppingcentret av både de som bor i området och av de som arbetar i dess industrier. Under lunchtid är restaurangerna fulla med IT-arbetare som äter en snabb måltid och shoppingcentret är fullt med människor som gör sina ärenden. Men under helgerna besöks shoppingcentret huvudsakligen av de som bor i området. “Weekendmänniskor” är en eufemism för att beskriva dessa – invandrarna.</p>
<p>Eufemismen är både ett tecken på och en rot till den sociala och ekonomiska segregationen i Kista. Den berättar om en redan befintlig delning mellan grupperna vad gäller deras dagliga aktiviteter. “Vardagsmänniskorna”, menar forskaren, arbetar i området, handlar i shoppingcentret och är intresserade av teknologi. “Weekendmänniskor”, å andra sidan, tillbringar sina helger med att vandra omkring, har färre ekonomiska möjligheter och anses vara likgiltiga inför teknologi. Forskaren använder sig av dagaktiviteter för att peka på det som skiljer de två grupperna i Kista åt. Eftersom hon dessutom använder sig av just denna skillnad för att testa den nya teknologin så bidrar hon till att aktivt reproducera den ekonomiska segregationen. Eftersom teknologin endast testas på “vardagsmänniskor” kommer den tjänst som utvecklas att bli helt och hållet anpassad till deras behov och deras vardagsrutiner. De som har en annan livsstil, men som också besöker shoppingcentret, ignoreras. Det är självklart att det då blir svårare för dem att ta till sig den nya teknologin.</p>
<p>Det andra exemplet ägde rum sommaren 2003. En internationell konferens arrangerades på KTH:s campusområde i stan. Deltagare kom från många västerländska länder – Frankrike, England, Sverige, USA. Konferensens tema var digitala samhällen. Därför hade också ett studiebesök till Kista lagts in i schemat. Detta började med en promenad genom bostadsområdena, från områdena i Husby till områdena i Kista. Jag hade möjligheten att vara guide under promenaden och berättade bland annat om den sociala och ekonomiska segregationen i Kista.</p>
<p>Efter lunch i Kista Galleria fortsatte vi med ett besök på ett av forskningsinstituten i Kista. Forskningsinstitutets chef tog emot oss. Medan han presenterade de olika forskningsprojekt som institutet bedrev, och de olika trådlösa produkter som togs fram, utspelade sig följande meningsutbyte.</p>
<p>I nstitutets chef:  Låt mig vara uppriktig. De där människorna är inte helt svenska. De är invandrare … våra produkter är inte till för dem. De har vare sig utbildningen eller inkomsten för det.</p>
<p>Chefens svar är ekonomiskt rationellt. Högteknologiska företag bekostar forskningsinstitutets verksamhet och de, i sin tur, vill naturligtvis ha utdelning på sina investeringar. Nyutvecklade teknologiska produkter är ofta dyra och således inte aktuella för de med små ekonomiska resurser. Att utveckla billig teknologi är kanske inte det bästa alternativet för de som finansierar forskningsinstitutet. Ur dessa överväganden kommer chefens vägran att tänka sig invandrargruppen som en nischgrupp för teknologisk utveckling. Som Ray Thomas (1995) har konstaterat är utvecklingen av IT ett resultat av en kapitalistisk praktik: “Their nature is shaped by what is expected to sell, not by what is expected to help produce a utopia or egalitarian society” (s. 91).</p>
<p>Men jag tror att många med mig skulle vara frestade att karaktärisera det föregående meningsutbytet som ett exempel på öppen diskriminering. Felet med chefens argumentation är att han gör sina ekonomiska beräkningar längs med gränsen mellan “svensk/ invandrare”. “De där människorna är inte helt svenska. De är invandrare”. Han skiljer på två olika kundgrupper, inte baserat på ekonomiska aspekter utan på ursprung. Han fortsätter sedan med att säga att invandrargruppen kännetecknas av brist på utbildning och inkomst. Genom detta tycks chefen antyda att våra produkter utvecklas för en annan grupp – det vill säga svenskar – som har både den utbildning och inkomst som krävs.</p>
<p>Vad chefen tycks glömma i sina ekonomiska beräkningar är att invandrargruppen kan utvecklas till en viktig ekonomisk nischmarknad. Valerie Frissen (1995) visar hur stora teleoperatörer i telefonens barndom aldrig tänkte sig kvinnor som en möjlig användargrupp. I mer än tjugo år negligerades kvinnors sociala användning av telefonen (i motsats till det affärsmässiga/funktionella användandet som förknippades med männen), och därigenom gick man miste om ett viktigt marknadssegment. Men genom att använda telefonen som ett verktyg i det sociala livet tvingade kvinnor telefonindustrin att acceptera sällskapsanvändning som en central aspekt av telefonen och förvandlade det också till en lönsam strategi. Med andra ord visar Frissen hur “[the] uses of the telephone are embedded in a set of ideas, values, beliefs and practices, expressing what it means to be a man or a woman” (Frissen, 1995, s. 87). På samma sätt pekar chefens ord på ett helt komplex av tankegångar, uppfattningar och praxis som uttrycker en mer generell kulturell tanke som har att göra med etniska sociala arrangemang. De ekonomiska argumenten ger utrymme, och i viss mån legitimitet, åt ett organiserande av samhället längs med rasgränser. Inte nog med att chefen förkastar personer med invandrarbakgrund som en möjlig kundkrets. Han reproducerar också i själva teknologin en social segregation och en kulturell uppfattning om “vi” mot “dem”.</p>
<p>Kategoriella gränsdragningar är beroende av att man uttrycker sig generaliserande om breda folkgrupper. Hur bristfällig en sådan analys än är så påverkar den beslutsfattandet och, i det här fallet, den teknologiska utvecklingens inriktning. Detta gör i sin tur att den ekonomiska segregationen befästs ytterligare. Istället för att dra fördel av informationsteknologins så ofta hyllade demokratiska potential blir den teknologiska utvecklingen till en praxis som förstärker gränsdragningarna.</p>
<p>Konsekvenser – Känslouttryck</p>
<p>Vi har sett hur etniska och teknologiska gränsdragningar har ställts samman i ett försök att skissera en bild av Kista som en högteknologisk region av internationella mått. Detta fick direkt till följd att den teknologiska utvecklingen inriktades på den grupp som måste ses som den privilegierade i sammanställningen. I följande avsnitt kommer vi att se hur detta får till följd att personer med invandrarbakgrund uttrycker ett förkastande av det högteknologiska Kista, hur de uttrycker känslor av utanförskap, och hur de ger uttryck för vrede gentemot det svenska samhället.</p>
<p>Förkastandet av ett högteknologiskt Kista</p>
<p>När jag introducerade forskningsprojektet för en svensk medelålders kvinna som har bott i Kista de senaste tjugo åren utspann sig följande ordväxling: eb:  Vi är en grupp forskare som studerar informationssamhället inifrån. Och jag studerar Kista för man pratar ofta om det som Sveriges främsta informationssamhälle. rm:  [skrattar] Men det finns mera folk som bor här som inte är svenska än som är det. Runt 50 procent är svenskar och 50 procent icke svenskar.</p>
<p>Meningsutbytet ägde rum inom fem minuter från det att intervjun påbörjats. Jag håller fortfarande på att presentera forskningsprojektets bakgrund och skälen för varför man speciellt studerar Kista. Jag berättar för henne om hur Kista ofta presenteras som det främsta exemplet på informationssamhället i Sverige. Jag har ännu inte rört vid den sociala och ekonomiska uppdelningen av området. Hennes svar är däremot mycket tydligt då det ger en etnisk bakgrund till tanken om informationssamhället. Kommentaren att “det finns mera folk som bor här [i Kista] som inte är svenska än som är det” knyter klart och tydligt tanken om informationssamhället till svenskar. Eftersom det finns så många icke-svenskar i området, tycks hon mena, kan det heller inte – på något sätt – vara ett informationssamhälle.</p>
<p>Andra människor uttrycker denna association genom att acceptera beskrivningen av Kista som en högteknologisk region, och betraktar därmed inte alls bostadsområdena som en del av Kista.</p>
<p>Vi som bor här vet inte så mycket om det som händer i Kista. Vi vet bara vad man läser i tidningarna. Att Ericsson drar ner ganska mycket folk, att det finns inga jobb och sånt. Nu, för bara några veckor sen, så kom det att Ericsson skulle varsla ytterligare 800 personer! Men det är inte så många som läser tidningarna. Så man vet inte så mycket om företagen och sånt. ( sr )</p>
<p>För den här tjugoåriga kvinnan med iransk bakgrund är Kista identiskt med den industriella sidan. Kista är Ericsson, högteknologiska företag, det man läser om i tidningarna. Kista verkar inte alls vara en bostadsförort till Stockholm. Det är dessutom talande för den tekno-etniska klyftan att upplevelsen av Kistas industriella sida inte kommer genom direkta erfarenheter utan förmedlas genom tidningar.</p>
<p>Eller för att ta ett annat exempel. Den här gången är det en dryga fyrtio år gammal man från Somalia:</p>
<p>Jag vet inte om jag är en så intressant person att prata med. Jag vet inget om Kista. Jag är aldrig där. Jag åker därifrån på morgonen och kommer till jobbet vid nio-tiden och sen åker hem på kvällen. Du kanske borde prata med någon som är arbetslös och som bor där. ( ib )</p>
<p>Genom att godta den officiella definitionen av Kista accepterar i själva verket både sr och ib en marginaliserad ställning i Kista. Det innebär i praktiken att man “döper om” bostadsområdet i Kista, för de tycks tydligt uppleva det som att bostadsområdet är något helt annat än det högteknologiska området och att endast det senare är att jämställa med Kista.</p>
<p>Kistas bostadsområden jämförs med Rinkeby, med alla de associationer som det för med sig av ett invandrarområde med svåra sociala integrationsproblem.</p>
<p>Känslor av utanförskap</p>
<p>Oberoende av etnisk bakgrund klagar de som bor i bostadsområdena på att de lämnats utanför hela det projekt som Kista Science City står för. Su, en svensk kvinna som bor på annan ort och som arbetar i en av de lokala skolorna, säger:</p>
<p>Förvaltningen vill göra saker, men de gör det med den andra sidan. De bygger ut gatu och fastigheter. Men vem gör de det för? Vem behöver bättre gator? De vill göra området mer attraktiv, att de som jobbar också ska flytta in men det gör ingen skillnad om det finns blommor på gatorna. Om skolorna är bra, om de har pengar för nya böcker, om det finns bra lärare, då skulle de tänka ‘jag vill att mina barn ska gå till den här skolan’ och flytta hit. Men som det är så satsar de inget på samhällssidan. ( su )</p>
<p>Alla investeringar, också de som den lokala förvaltningen står för, riktar sig till de som arbetar i området, inte de som bor där. Hon konstaterar – med den insikt som praktiskt arbete med tonåringar och deras föräldrar under tolv år kan ge – att om man vill få ITmänniskorna att vilja bosätta sig i området så måste det till ett annat slags investering. En som fokuserar mindre på fysisk infrastruktur och mer på social utveckling.</p>
<p>Jag vill bara säga när man inte tycker att Kista är fint, jag menar, vad betyder Kista för Sverige?’ [eb. Och vad betyder det?] Om det har all forskning och viktiga data industri ligger där, så är det en mycket viktigt del av Sverige, och Stockholm. Det är ofrånkomligt det fast man då … man kanske bara satsar på det. Resten av Kista kanske förslummas. För de som arbetar där, de går allmänt inte ut hit eller … bostadsområdena, de vet inte hur den ser ut eller vilka som bor här. (rm)</p>
<p>Rm är en svensk kvinna som bott i området mer än tjugo år. Hon ger röst både åt en känsla av att stå utanför de försök till investeringar som görs i Kista och av att ignoreras av de som istället drar fördel av investeringarna.</p>
<p>Invånarna tar ofta upp Kista Galleria som ett exempel på det utanförskap de känner. Det lokala shoppingcentret genomgick en omfattande renovering under 2002, något som förvandlade det till en mer modern men också dyrare shoppinggalleria.</p>
<p>Den där sidan, som jag säger, de är rika och köpstarka. Vem bygger man kg för? Inte för de fattiga här som inte ens har ett jobb. Gallerian är stor, och fin och glansig. De som bor här har inte råd med det.” (su)</p>
<p>Att det renoveras är på grund av alla arbetsplatser, och de har ju Kista Science Tower och det här. De skulle inte bygga det för invånarna i Kista, ett sånt centrum. Jag menar, vad säljer de där? (rm)</p>
<p>De flesta personer med invandrarbakgrund i området känner sig lurade. De menar att de blev lovade arbeten, men att de endast fick byggnader.</p>
<p>Det är det som är roligt med det hela. Innan man satt igång de här insatserna för Kista, även från förvaltningen åkte man till USA på studiebesök, därför att det är precis samma sak som händer det. Det där med Silicon Valley och runt omkring finns förorterna, massa arbetslösheten och det där köret. Och så skulle man lära sig att det ska inte upprepas här. Jag tror inte på att byggnader ska göra folk lyckligare. Jag tror att man skulle ha satsat pengarna på människorna. Om de behövde det så skulle de själva bygga huset. Det är människorna som är viktiga tycker jag. (fa)</p>
<p>Men det hjälper inte för att det finns [Kista Galleria] de flesta ungdomar som har gått till skolan, som har studerat och kan, de får inte jobb. När la [förre stadsdelsdirektören] började, han sa att man ska bygga, att man ska få jobb, boende, och att det ska vara Husbyborna de första som får jobbet. Nej. Jag tycker det är orättvis. Och ungdomar som bor här, de har sökt. De fick inget. (sa)</p>
<p>Ett argument som ofta hörs i den offentliga debatten om personer med invandrarbakgrund (och kvinnor) är att de har fel sorts utbildning och att det är därför de inte får jobb. Rg och vc bemöter den sortens resonemang så här: rg:  Jag tycker det är skandalös!! Vi som bor här får inga jobb där. Fast det är inte bara ingenjörer som behövs; det behövs mycket annat … vc:  Det är inte bara ingenjörer. Det behövs mycket service jobb också, och ändå …</p>
<p>En viktig del av den här uppsatsens argumentation är att själva den ekonomiska logiken i ett teknologiintensivt samhälle skapar kategorier som rangordnar människor och aktiviteter. Segregation är inte enbart ett resultat av individuella beslut, fördomar eller handlingar. I själva verket är det just det ekonomiskt rationella som formar det socio-ekonomiska systemet. Rg och vc förstår den här arbetsfördelningen, de förstår att en högteknologisk region behöver annat än bara högteknologiska jobb (något som många av informationssamhällets utövare och teoretiker inte vill kännas vid – se exempelvis English-Lueck, 2002). De uttrycker sin frustration inför att ha lurats att tro på chansen till arbete, inför ouppfyllda löften. Och, som så ofta annars, leder känslan av att ha blivit lurad till vrede.</p>
<p>Vrede och frustration</p>
<p>Vreden riktar sig bland annat mot den likgiltighet gränsande till nonchalans som de offentliga myndigheterna visar för invandrarnas situation. Aö, en svensk man som närmar sig 40 och som flyttade från Tensta ett år innan intervjun ägde rum, klagar:</p>
<p>Jag vet inte hur många grupper har jag sett komma till Tensta, titta runt och hoppa in i bussen igen. Arkitekter och politiker med Ytterstads Satsning. De kommer, tittar runt, säger ’allt är mycket fint här’ och 15 minuter senare åker därifrån. Det värsta är att det är de som sen fattar beslut! Och ingen har pratat med dem som bor där. Vi tycker mycket om invandrare; det är något exotiskt. Som om invandrarna inte vore människor men exotiska varelser man ska studera. Vet du när de bryr sig om dem? Bara när det är tid för val. Då letar de efter någon invandrare som de kan sätta fram och dra röster med. ( aö )</p>
<p>Aö ger uttryck för en känsla som många har. Utan att lyssna på de åsikter och erfarenheter som de boende i invandrarområdena har fattar man beslut och drar igång projekt som påverkar alla som bor där. “[I]ngen har pratat med dem som bor där”. Aö (och många andra invånare med honom) är mycket medveten om den tystnad som omringar invandrarna. Han ser dessutom tydligt det dubbelspel som invandrarna utsätts för. Tystnad när de är oönskade, “exotiska varelser” när det passar. Han syftar på de två mekanismer som vi har sett bidrar till att fördjupa segregationen i det ekonomiska systemet.</p>
<p>Aö har en egen förklaring till den kompakta tystnad som omger invandrarna. eb:  Det är som om de [stadsdelsnämnden] har anammat IT sidans argument … aö:  Vet du varför? Det är på grund av det här [och pekar på ett ex av DN]. Det är DN Ekonomi sidor. aö:  Hör man namn som Rinkeby eller Tensta, får man en bild av förlorare. Att bo där är lik med att vara en förlorare, en sopa. Är man där så är man dum. Det är bara förlorare som bor där. Jag är så trött på det. När jag flyttade till Tensta från Uppsala var det ingen som frågade mig om jag flyttade dit för att jag var trött på svenskarna. När jag åtta år senare flyttade därifrån till innerstaden, var det många som frågade om jag flyttade därifrån för jag var trött på invandrare. Och då vill politiker och stadsdelsnämnderna arbeta mot den bilden, de ska få bort den. Man ska prata om vad mycket som görs där och allt som händer där. Man vill ändra den bilden och då gör man saker som man ska prata om.”</p>
<p>Fördomar om “invandrare” – saker som man vanligtvis förknippar med invandrarområden – samt en önskan från de offentliga myndigheternas sida att motverka dem. Aö bodde i Tensta i 6 år och fick som svensk en inblick i attitydskillnaden gentemot svensktäta eller invandrartäta områden. Ingen reflekterade över hans beslut att flytta från ett traditionellt svensktätt område i Uppsala till ett traditionellt invandrartätt område i Stockholm. Men de flesta såg dolda skäl till hans beslut att flytta på nytt, denna gång till ett ickeinvandrartätt område i Stockholm. Vrede och frustration över attityder som många svenskar tycks dela präglar hans ord.</p>
<p>Sr, en ung invandrarkvinna som växt upp i Kista, har en alldeles egen strategi för att handskas med sin vrede.</p>
<p>Det är inte bara invandrare som är jobbiga. Svenska kärringar kan vara så jobbiga, så jobbiga. Jag säger åt mina arbetskamrater när någon jobbig svensk kommer. ‘Det där var en jobbig svensk kvinna’ Jag säger till dem. Det är inte bara invandrare, så jag säger också om svenskarna. Jag är ganska öppen, och det är bra både för mig och för dem. Skulle jag inte säga någonting, så skulle de också tycka att det är jobbigt. Men jag säger och så får jag lite respekt. ( sr )</p>
<p>Hon arbetar deltid i en av affärerna i Kista Galleria. Hennes arbetskamrater är alla unga svenska kvinnor. Under intervjun berättar hon om flera olika tillfällen då arbetskamraterna behandlat invandrarkunder mer respektlöst än om de hade varit svenska. Hennes strategi för att handskas med detta är att tydligt markera när någon svensk kund är jobbig. På detta sätt syngliggör hon hennes arbetskamraters fördomar, men hon ger samtidigt röst åt sig själv som “invandrare”.</p>
<p>Ett sista exempel. Mr är en iransk kvinna som invandrade till Sverige tillsammans med sina tre barn för 16 år sedan. Hon har bott i Kista sedan 1998 och hennes dotter bor i Husby tillsammans med sin pojkvän. Kvinnan berättar för mig om hur värmesystemet i hennes dotters lägenhet gick sönder förra vintern och att hennes hyresvärd vägrade laga det. Men samma vinter hade hyresvärden investerat i en bredbandsinstallation i fastigheten. Dottern och hennes pojkvän fick köpa ett elektriskt element för att överleva vintern. Hon avslutar sin berättelse:</p>
<p>Det är inget särskilt med bredband. Det är bara bredbandsbolaget som tjänar pengar på det. De får massor med kunder och väldigt många månadsavgifter. De tror att de åstadkommit mycket när det de gör i själva verket är oansvarigt. ( mr )</p>
<p>Här symboliserar teknologin vreden och frustrationen som mr känner inför att bli nonchalerad. Investeringar görs på högteknologi men, menar hon, de är samtidigt oansvariga då de inte tänker på våra behov.</p>
<p>Att inte se sig själv som en del i den nya bilden av det högteknologiska Kista leder till känslor av utanförskap, vilka i sin tur lätt leder till vrede och frustration.</p>
<h2>Diskussion</h2>
<p>Den här uppsatsen tar avstamp i den diskussion som förs av bland andra Bauman om modernitetens projekt och dess konsekvenser för den sociala ordningen. Moderniteten är ett projekt där teknologin har kommit att användas som en strategi för att nå fram till det mer allmänna målet ekonomiska framsteg och, i förlängningen, civilisation. Fallet som presenteras här, som utspelas mot en fond av socio-demokratiska ideal som har att göra med ekonomisk tillväxt och social utveckling, tjänar som ett exempel på föresatser som präglats av modernitetstankar. Men vad händer när sådana tankar översätts i handling? Analysen som förs fram i uppsatsen berättar om diametralt motsatta konsekvenser mot de som avsågs.</p>
<p>Det hela börjar med insikten om att regeringens mål att förvandla Sverige till “det första informationssamhället för alla” i själva verket består av två tydliga mål: det teknologiska målet att befinna sig i forskningsfronten, och det sociala målet att nå alla. Sammansmältningen av de teknologiska och de sociala aspekterna i ett enda mål passar väl in med Sveriges socio-demokratiska tankegångar där ekonomisk tillväxt är vägen till social utveckling (Andersson, 2005).</p>
<p>Den socio-teknologiska sammansmältningen blev i Kista till ett organisatoriskt problem. Å ena sidan ska Kista utvecklas till ett högteknologiskt kluster, ett framstående internationellt teknologiskt centrum, en plats där den teknologiska utvecklingen är det viktiga. Målet att bli “det första informationssamhället” utvecklas till en vision – dess namn: “Kista Science City”. Å andra sidan är Kistas moderna historia och nuvarande sociala situation intimt förknippad med segregation och marginalisering. Detta rimmar illa med målet om att bli “ett informationssamhälle för alla”.</p>
<p>Det första som Kista Science City AB gjorde för att komma till tals med det organisatoriska problemet att förvandla ett invandrarområde till en “science city” var att skapa en ny kategoriell gränsdragning och använda denna för att omdefiniera vad regionen var. Kista har sedan länge beskrivits efter den etniska kategoriella linjen “invandrare/svensk”. Denna gränsdragning tystas ner och i dess plats ställs en annan som ska strukturera Kista: teknologiintensiv/icke-teknologisk. Som Tilly påpekar antar kategorier relationella former. “Ett kategoriellt par består av en socialt betydelsefull gränslinje och åtminstone en förbindelse mellan positioner på vardera sidan om den.” (Tilly, 2000, s. 59). Det är gränsen som definierar aktörerna och strukturerar deras förbindelser. Den teknologiska gränsen definierar Kista som en högteknologisk region, urskiljer två grupper (“teknisk”/”icke-teknisk”), och organiserar förbindelserna mellan grupperna (hierarkiskt: den icke-teknologiske är underställd den teknologiske).</p>
<p>Det andra som gjordes för att bemästra Kistas organisatoriska problem var att sammanställa två distinkta kategoriella par. Den teknologiska gränsen förvandlar “invandraren” till en värdefull internationell tillgång och bidrar till intrycket av öppenhet och tolerans; den gör “invandraren” till en del av den nya beskrivningen av Kista som en “högteknologisk region av internationellt snitt”. Alla andra attribut som traditionellt förknippas med kategorin “invandrare” lämnas orörda, tystas ner – de har ingen plats i det nya Kista. Kista är högteknologiskt, och högteknologiskt innebär hög status. Men “invandraren” stannar på lågstatussidan av den etniska gränsdragningen. Och genom en motsatsernas logik som är typisk för kategoriella par skrivs ytterligare ett attribut på “invandrarens” konto: teknologisk likgiltighet.</p>
<h2>Omdefinitionen av Kista</h2>
<p>Vi har sett en lösning på det organisatoriska problemet med att förvandla ett invandrartätt område till en högteknologisk region. Man omdefinierar regionen, och överger tidigare kategorier samtidigt som man uppfinner nya. Men i och med att de gamla gränsdragningarna har organiserat regionen under en längre tid och lämnat fysiska spår är det inte en enkel sak att komma ifrån dem. De finns lagrade i regionens arkitektur, och de finns också fast förankrade i människors tankar. Klyftan “invandrare/svensk” är självklar och tydlig, och sträcker sig längre än till den geografiska uppdelningen av området. Den formar den teknologi som utvecklas.</p>
<p>På detta sätt används modernitetsprojektet kring ekonomisk tillväxt och ordningsskapande som ett argument för att rättfärdiga införandet av de nya gränserna (teknologi), och tystandet av de redan existerande sociala uppdelningarna. Således ignorerar modernitetsprojektet befintliga sociala verkligheter och reproducerar den sociala uppdelningen genom sin ordningsskapande praktik.</p>
<p>Processen som leder fram till permanentandet av den etniska segregationen i en högteknologisk region kan sammanfattas så här: 1. en ny gränsdragning etableras som skiljer olika aktiviteter åt beroende på den grad av teknologisk expertis som behövs för att utföra dem 2. lägre status ges åt de aktiviteter som är mindre teknologiska till sin karaktär 3. en inre teknologisk gräns ställs samman med en yttre, vida accepterad etnisk gräns 4. personer med invandrarbakgrund slussas till lågstatusjobb oavsett om de skulle kunna utföra de arbeten som kräver mer teknologisk expertis eller inte 5. teknologin utvecklas för att passa den prioriterade socialgruppens behov och önskemål</p>
<p>Steg ett och två innefattar själva definitionen av en högteknologisk region. Steg tre och fyra utgör ett sätt att kringgå motsägelserna i modernitetsprojektet. Segregationen är så långt helt enkelt en fråga om var man bor. Steg fem, å andra sidan, cementerar segregationen och gör den till en del av teknologin i sig.</p>
<p>Föga förvånande uttrycker den nertystade befolkningen starka känslor av utanförskap. De reagerar dels genom att vägra att acceptera det “nya” Kista, och dels med vrede mot de attityder och beteenden som de ser spår av hos vissa svenskar. Att man försöker hitta individuella syndabockar – vare sig det är svenska arbetskamrater, vänner, hyresvärdar eller media – är antagligen skälet till att man tror att strukturell diskriminering är en fråga om individuella attityder. Den här uppsatsens slutsatser motsäger en sådan tankegång. Segregation och diskriminering är en del av det ekonomiskt rationella i en högteknologisk region, inte något som har att göra med individuella attityder och handlingar. Fördomar hämtar istället näring ur ett segregerat socio-ekonomiskt system. ***</p>
<p>Charles Tilly delar upp frågan om kategoriellt ojämlika ersättningar i två delar. Ett: “Varför och hur bygger sådana organisationer in ojämlika kategorier i sin dagliga verksamhet?” Två: “Varför och hur kommer sådana inre kategorier att införliva vissa allmänt etablerade yttre kategorier: kön, ras, etnicitet, utbildningsbakgrund?” (Tilly, 2000, s. 120). Målet för Tillys analys är så långt den organisatoriska enheten. Den här uppsatsen väljer ett annat mål och försöker besvara frågan på en regional nivå. Därför är den ursprungliga frågan och de två frågor vilka denna sedan delas upp i något omformulerade. I enlighet med detta är också uppsatsens fokus frågan om ojämlika levnadsmöjligheter inom informationssamhällets ramar. Till att börja med: varför införlivar en region ojämlika kategorier i dess socio-ekonomiska system? Och hur kommer det sig att sådana inre kategorier omfattar också den allmänt etablerade yttre kategorin etnicitet?</p>
<p>Så varför införlivar en region ojämlika kategorier i dess socioekonomiska system? IT-politiska mål i ett land med en starkt socialdemokratisk tradition formar sig till en socio-teknologisk sammansmältning. Å ena sidan finns det ett mål där man vill låta teknologins fördelar komma alla till godo. Å andra sidan finns det ett uttalat mål att skapa ett samhälle som representerar det främsta inom den teknologiska utvecklingen. Nationell (social) solidaritet och internationell (teknologisk) tävlan. Genom det IT-politiska målet löper en underförstådd tanke om att teknologi alltid leder till ekonomisk tillväxt och social utveckling – en tanke som är helt i linje med modernitetsprojektet kring ekonomiska framsteg och sociala system.</p>
<p>Men då större målsättningar ska genomföras i specifika regionala strategier blir den socio-tekniska sammansmältningen ett organisatoriskt problem. I Kista tar sig problemet uttryck i en förvandling av ett invandrarområde till ett högteknologiskt område. Den strategi som man valde att följa i Kista för att möta det här problemet bestod i att man etablerade kategoriella gränser mellan aktiviteter som krävde olika grader av teknologiska kunskaper, och man gav dessutom en lägre status åt de aktiviteter som var mindre teknologiska. Vi kunde se att informationsteknologin medvetet användes för att definiera regionen; trådlöst, bredband och mobila teknologier ges högsta prioritet. Aktiviteter som har att göra med dessa teknologier ges högre status och människor som arbetar med dem får större belöningar. På det stora hela organiseras en högteknologisk region för att passa den teknologiska expertisen.</p>
<p>Så till den andra frågan – hur kommer det sig att sådana inre kategorier omfattar också den allmänt etablerade yttre kategorin etnicitet? Jag pekade på två mekanismer som bidrog till att iscensätta den etniska gränsdragningen i Kista Science City och dessutom lägga den över regionens teknologiska organisation: tystandet och förvandlingen av den invandrade “andre”. Bägge förvägrar Kistas invånare rätten att påverka själva och lämnar beskrivningen av en hel region i händerna på de som befinner sig på ena sidan av den kategoriella gränsen. Tystnad och förvandlingen av den andre är således gränsförstärkande verktyg.</p>
<p>Dessutom vilar inte ojämlika livschanser på individuella initiativ eller attribut, utan på organiserade sociala relationer: i fallet Kista kom dessa organiserade sociala relationer att manifestera sig i själva teknologin. Enligt svenska riksdagen är informationsteknologi en teknologi med en stor demokratisk potential, något som också intygas av ett antal forskare (Castells, 1998; Toffler, 1980). Med tillgång och utbildning skulle alla kunna dra fördel av den. På något sätt ses teknologi som neutral, som om den hörde till det renodlat materiella, utan avsikter, och således utan någon möjlighet att segregera. Men som vi har sett är teknologin indränkt i ett språkbruk som tvingar den teknologiska utvecklingen i en riktning bort från Kistas invånares önskemål och behov, något som gör det jämlika samhället till en ännu mer avlägsen verklighet. Det är i denna mening som Bruno Latour säger att vi aldrig har varit moderna (Latour, 1993). Modernitetsprojektets ordning, där natur och materialitet läggs i en låda och människor och kultur i en annan, är endast en berättelse, ett sätt att beskriva verkligheten som inte passar med de socio-tekniska hybriderna som omger oss. Teknologi är allt annat än neutral.</p>
<h2>Appendix (några metodiska överväganden)</h2>
<p>Det material som presenteras i föreliggande uppsats är en del av ett bredare forskningsprojekt vars syfte är att studera nätverkssamhället från insidan. Projektet har fokuserat på Kista och forskningsmetoden har varit etnografiskt inspirerad. Från september 2002 till maj 2003 genomförde jag mer än 80 djupintervjuer, allt från fyrtio minuter upp till två och en halv timme långa, med människor som arbetar, bor eller representerar kommunförvaltningen i Kista. Jag deltog också i många arrangemang, såsom forskningsluncher, prisutdelningar, workshops och konferenser om Kistas framtid, och grillfester i bostadsområdena. Slutligen samlade jag in ett oerhört omfattande skriftligt material från bland annat officiella internethemsidor, konferensupprop, officiella presentationer, lokala tidningar och pressreleaser.</p>
<p>När man bedriver etnografisk forskning kommer forskaren ofrånkomligen att föra med sig sina personliga idiosynkrasier och förutfattade meningar in i projektet; dessutom tillskrivs forskaren en uppsättning sociala kategorier av de som denne avser att studera. Problemet är inte att forskaren har förutfattade meningar, eller att forskaren förhåller sig subjektivt till sitt forskningsprojekt. Det är oundvikligt. Man träder inte in på ett fält som en passiv observatör av objektiva data. Det finns en kulturell och personlig bakgrund som tjänar som det grundläggande ramverk mot vilket likheter och skillnader bedöms (Agar, 1996).</p>
<p>Problemet består istället av vilken typ av förutfattade meningar, idiosynkrasier och tillskrivna kategorier som forskaren för med sig. Det är en fråga om att vara medveten om vad den egna bakgrunden får för konsekvenser för forskningssituationen. Jag är en ung kvinna som talar svenska med en tydlig spansk brytning. Även om jag ser mig själv mer som en “äventyrare” än som en “invandrare” var det tydligt att många av de jag intervjuade pratade med mig som om jag var en av dem, en “invandrare”. De gratulerade mig till att “ha lyckats”, till att ha tagit mig över till den andra sidan. Denna igenkänning visade sig fördelaktig då den gav mig tillgång till information och betydelser som annars skulle ha varit svåra att komma åt. Intervjuerna blev ofta mycket personliga, och de jag intervjuade berättade för mig om de känslor av ångest och frustration de kände då de inte välkomnades i samhället.</p>
<p>Å andra sidan visade det sig, att det som var fördelaktigt på ena sidan av tunnelbanelinjen var en potentiell belastning på den andra, företagssidan. Dessutom, och trots att jag presenterade mig själv som en forskare från KTH, förde jag mina intervjuer på bruten svenska, inte på engelska, och kunde därför ses som en “invandrare”. Jag är inte helt säker på hur mycket detta påverkade intervjuprocessen. En sak är däremot säker. Intervjuerna med män som arbetade i Kistas företagsområde blev aldrig lika personliga som intervjuerna med personer med invandrarbakgrund som bodde i bostadsområdena, och inte heller lika personliga som intervjuerna med kvinnor som arbetade på den högteknologiska sidan. Det första kan bero på att vi inte delade någon enda social kategori.</p>
<p>I denna mening kan tystnad som en mekanism för att grundlägga nya kategoriella gränser ses, inte så mycket som en mekanism som leder till förvandlingen av en region, utan mer som ett resultat av att man inte delar de intervjuades personliga bakgrunder. Med andra ord handlar det inte om att de som står bakom Kista Science City AB tystade “den andre”. Det handlar snarare om att intervjuerna aldrig blev såpass djuplodande så att de jag intervjuade kände att de kunde dela med sig till mig av sina uppfattningar om “den andre”.</p>
<p>Men hade de gjort det hade det sannolikt ändå bekräftat den här rapportens slutsatser. För om åsikterna var positiva hade de väl knappast behövt hålla tyst om dem? I vilket fall så bekräftar det skriftliga materialet tystnaden och stärker min övertygelse om de slutsatser som den här uppsatsen når fram till.</p>
<h2>4 Strategisamhälle</h2>
<h2>Om, värdegrund och diskriminerande frigörelse Lena Martinsson</h2>
<p>I sin bok We, the People of Europe?  (2004) skriver Etienne Balibar om en europeisk apartheid. Uttrycket står för motsägelsefulla rörelser av både inkludering och exkludering i det europeiska unionsskapandet. I artikeln ”Ett europeiskt dilemma” återkommer också Masoud Kamali till denna ambivalens. Han menar att det finns ett europeiskt dilemma där idéer om universalism, lika behandling och jämlikhet inte gäller alla som bor i Europa (2005:30). I det här kapitlet ska jag uppehålla mig vid ett liknande fenomen. Jag har genom ett antal forskningsprojekt haft möjlighet att studera och analysera olika former av europeiska såväl som svenska antidiskriminerings- och värdegrundsstrategier. Det har handlat om jämställdhets- och mångfaldsstrategier men också strategier som syftar till att utmana heteronormativitet i arbetsliv och skola. Skälet till att jag en gång började intressera mig för dessa metoder för förändring var att jag i dem uppmärksammade en liknande paradox som den Balibar och Kamali registrerat. Med strategier som talade för integrering eller jämställdhet upprepades normativa principer som både hierarkiserade och exkluderade (se Martinsson 2000, 2006b). Syftet med det här kapitlet är därför att utifrån ett intersektionellt perspektiv studera värdegrundsstrategiers betydelse för strukturell diskriminering.</p>
<p>Med ett intersektionellt perspektiv menar jag en problematisering av hur föreställningar – som skapar kategorier som exempelvis kön, sexualitet eller ras – formas tillsammans eller i kontrast till varandra. Att dekonstruera dessa sammanhang för att förstå mer om hur det skapas hegemoniska eller dominanta förståelser som möjliggör och naturaliserar ojämlikheter, är en central uppgift i intersektionella studier.</p>
<p>Ett intersektionellt perspektiv är emellertid också betydelsefullt för att det visar på motsatta rörelser och inkonsekvenser när normer konfronteras och får betydelse för varandra. Perspektivet är därför viktigt för att förstå förändring och möjligheter för ifrågasättande av de villkor som möjliggör maktpositioner, exkluderingar och ojämlikheter. Makt förstås alltså inte som något som är eller något somliga har utan något som blir till, möjliggörs och undergrävs på ett multipelt sätt (de los Reyes 2005, de los Reyes & Martinsson 2005, Martinsson 2006a).</p>
<p>Strukturell diskriminering förstås här som institutionalisering alternativt som en återkommande effekt av hierarkiserande och exkluderande normer och föreställningar. Den strukturella diskrimineringen återfinns exempelvis i organisationer, lagar, skola, läroplaner, myndighetsutövanden och regler på arbetsmarknaden. Det är föreställningar som vunnit viss stabilitet och kraft (Foucault 2002). Den strukturella diskrimineringen är dock inte huggen i sten utan utmanas, är motsägelsefull och kräver ett återkommande legitimerande av skilda normativa processer. TPF FPT</p>
<p>Materialet kapitlet baseras på hämtas från tre olika forskningsprojekt jag arbetat med. TPF FPT  Ett av dessa projekt utgörs av en diskursanalys av material insamlat vid en deltagarstudie på en industriell koncern samt av mångfaldsretorik från näringslivet. Det andra bygger på en genomgång av värdegrundsstrategier riktade till eller upprepade på skolor och närliggande verksamheter. Ett tredje projekt handlar om makt och underlydandeskap och är fokuserat på fackliga utbildningar i ledarskap.</p>
<p>Artikeln är disponerad så att jag börjar med en diskussion om hur värdegrundsstrategier kan begripas teoretiskt. Vilken samhällelig betydelse kan de tänkas ha? Vad vore ett samhälle utan strategier? Därefter analyserar jag en rad exempel från min ”strategisamling”. Vem innesluts och utesluts? Vad skapas det för förväntan på agentskap med de olika strategierna och vem är det som förväntas agera? Exemplen kommer från såväl regering, myndigheter, näringslivsledare, från olika enskilda organisationer, så kallade NGO:s, det vill säga att de inte hör till statlig byråkrati, som från enskilda individer. Min tanke med detta spretiga material är att följa en princip om inne- och uteslutningar i skilda sammanhang. Föreställningar blir hegemoniska genom att upprepas ofta och vid skilda sammanhang. Avslutningsvis diskuteras möjligheter för alternativa agentskaper och handlingsstrategier.</p>
<h2>Strategiska upprepningar</h2>
<p>I begreppet strategi ligger att vara emot något, att vilja åstadkomma förändring. Strategi är, som Ernesto Laclau skriver, hjärtat i varje aktion som kan kallas politisk (1996:66). Den kan förstås som ett uttryck för eller del av en motdiskurs. Det vill säga att strategin är del i ett kontrasterande tänkesätt, praktik eller materialitet, ett uttryck för en motmakt. En strategi skiljer ut och fogar samman dimensioner till ett avgränsbart problem. Det nutida uttrycket ”könsmaktsordning” alternativt det något äldre ”patriarkal struktur” kan ses som sådana konstruktioner. Rasism och heteronormativitet är andra som med strategiskt tänkande blivit till sammanhängande fenomen. Det samhälleliga förstås på ett alternativt sätt genom att något skiljs ut, fogas samman, benämns och blir ett objekt möjligt att agera emot och förhålla sig till (jfr Foucault 2002). Därtill följer med en strategi också en alternativ praktik, ett handlande som ska komma åt problemet.</p>
<p>För att en strategi ska vara begriplig och trovärdig måste den också appellera till eller upprepa en rad andra föreställningar som i någon mening kan uppfattas som universella eller hegemoniska, som delade av många (Laclau 2000a). Det innebär att varje politik, varje strategi inte bara är begränsad av att vara emot vissa föreställningar och materialiteter. Den måste också upprepa ett med andra delat tänkande, verbaliserande och materialiserande för att kunna vara begriplig. En diskurs av stor betydelse för de strategier jag ska se närmare på handlar om förändring, utveckling och upplysning. Det är, med andra ord, modernitetens hegemoni som upprepas. Det är principer som är så delade att de framstår som nästintill självklara. I de här strategierna upprepas även andra och till viss del besläktade diskurser. Det kan exempelvis handla om ”rätten att vara sig själv”, eller om förväntningar på vad som uppfattas vara ett normalt och accepterat beteende. Men det kan även handla om ett upprepande av ett till synes givet ekonomiskt tillväxtmål. TPF FPT  Det för-</p>
<p>För kritik av tillväxtnormaliteten se ex Lagergren m.fl (red) 2001, Friman, Eva, 2002, No Limits. The 20 th P  Century P  Discourse of conomic Growth. Umeå: Skrifter från institutionen för historiska studier. Umeå Universitet. väntade och delade blir villkoret för strävan efter något annorlunda. TPF FPT</p>
<p>Att tänka i strategier genomsyrar enskilda NGO:s. Det finns en mängd antirasistiska, antikapitalistiska, feministiska, /gay & lesbian och queera rörelser. Men strategier är också ett utmärkande drag för regeringsarbete och myndighetsutövanden. Lagstiftning och styrdokumet, som exempelvis läroplaner, är exempel på strategier. Strategier kan därför inte skiljas från strukturell diskriminering, utan måste ses som del av denna. Makten kan inte heller förstås som något som kommer ovanifrån, från exempelvis staten eller näringslivet för att sedan – genom strategier – motsägas av olika rörelser. Lika gärna kan man se statens och näringslivets agerande som upprepande av och reaktioner på normer och normomvandlingar. TPF FPT</p>
<h2>Jämställdhet, Heterosexualitet, Tillväxt och Nationalitet</h2>
<p>Mitt äldsta exempel är daterat den 8 september 1999. Dåvarande jämställdhetsministern Margareta Winberg skrev en debattartikel i Göteborgs Posten tillsammans med industrialisten och kapitalisten Carl Bennet. Den senare satt med i ministerns jämställdhetsgrupp och syftet med artikeln var att få människor i allmänhet och företagare i synnerhet att förstå att de måste arbeta med jämställdhet. De båda slog fast att: ”inte ta vara på kvinnors kompetens och erfarenheter är ett slöseri såväl i företagssom nationalekonomiskt perspektiv”. Artikelförfattarna anspelade därmed på ett föreställt nationellt såväl som företagligt konsensus. Här finns en gemensam ekonomi och en gemensam ekonomisk strävan. Kvinnorna behövs för att denna ekonomi ska bli lyckad:</p>
<p>Produktutveckling visar också att nya insikter nu sprids inom näringslivet, till exempel IT-sektorn, som innan kvinnorna kom som produktutvecklare, var extremt teknikfixerad. Nu, när kvinnorna gör entré, kommer användarvänlighet och funktion i fokus, vilket gör produkterna mer tillgängliga för en större marknad. I Sverige har vi ett försprång när det gäller jämställdhet, detta kan bli en konkurrensfördel. Det kräver dock att näringslivet tar vara på denna möjlighet och ökar tempot i jämställdhetsarbetet.(Margareta Winberg & Carl Bennet, Göteborgs Posten 8 september 1999).</p>
<p>Det finns en tidsaspekt i argumentationen. En manlig IT-sektor har varit teknikfixerad. Nu, när kvinnorna gör entré förändras den. Något händer, hoppas man, när kvinnorna kommer in. De  för med sig något annorlunda. De  gör produkterna användarvänliga medan männen får representera teknik. Tillsammans och jämställt kommer män och kvinnor att vinna i konkurrensen. Hennes  egenskaper kommer att vara ett viktigt tillskott. Arbetsmodellen kan därmed sägas utgöras av ett heterosexuellt komplementärt par.</p>
<p>Men det är inte bara för det enskilda företaget som denna modell ska gå hem utan för hela nationen. Sverige görs heterosexuellt, ett samhällsäktenskap tar form. När han  och hon  arbetar tillsammans vinner Sverige konkurrensfördelar. Sverige blir ett äktenskap.</p>
<p>I båda fallen formas och naturaliseras det heterosexuella paret. Stereotypa föreställningar om kön upprepas där kvinnan genom att relateras till det användarvänliga återigen knyts till det jordnära medan den teknikfixerade mannen knyts till det abstrakta och logiska. En ytterligare tolkning är att genom att förenas så kommer de båda att bli mer moderna. Mannen förstås som allt för statisk och fixerad. När kvinnan kommer in i bilden kommer en förändring att ske. Hon kommer att göra honom mer modern, eller kanske snarare mer postmodernt rörlig och flexibel. Återskapandet och naturaliserandet av det heterosexuella paret gör annan sexualitet till något annorlunda och udda, och kommer med budskapet om att kvinnor ska fortsätta att vara annorlunda männen och vice versa.</p>
<p>Det finns ytterligare en tidsfaktor i den här artikeln. Sverige anses nämligen ha ”ett försprång”. ”Vi” anses ha kommit längre än ”andra” när det gäller jämställdhet och därmed har vi en konkurrensfördel. Här upprepas en modern diskurs om en linjär utveckling, man ska framåt och det finns en väg att gå och Sverige har kommit först. De andra länderna kan avundas ”oss”. Den här betoningen på jämställd nationalitet, på att ha kommit längst har kommit att bli del av en nationell modernistisk självförståelse (se de los Reyes 2001). Att vara jämställd är att vara svensk. Att göra jämställdhet till något typiskt svenskt har troligen borgat för vissa framgångar men det har också återkommande inneburit exkluderande och underordnande av de andra, av andra nationer, av människor som inte är födda i Sverige (se Bredström 2002:184).</p>
<p>I artikeln av Winberg och Bennet naturaliseras en ekonomisk konkurrensprincip genom att relateras till kön och ett modernt utvecklingsparadigm. Jämställdhet är något alla tycks vara eniga om är bra och jämställdhet är bra för ekonomin. Ekonomin mår bra av jämställdhet och det gör också marknadsekonomin till något genuint gott. Här skapas kedjor av bekräftande innebörder. Debattartikeln är därmed ett exempel på hur mening skapas intersektionellt, hur tillväxt, könsåtskillnad (han och hon är olika och ska göra olika saker), heterosexualitet och nation formas och naturaliseras genom att relateras till varandra. Det nationella görs till en familj, till ett gemensamt projekt och det finns ett självklart sätt att hantera det ekonomiska.</p>
<h2>Ekonomisk naturalisering och vi-skapande</h2>
<p>Ett ännu tydligare exempel på artikulationen mellan en värdegrundsfråga och en ekonomisk diskurs, än den hos Bennet och Winberg, återfinns i det så kallade mångfaldsarbetet. I mars 2002 publicerade Svenskt näringsliv en annonsbilaga till Dagens Industri med namnet:</p>
<p>MÅNGFALD i svenskt arbetsliv en förutsättning för tillväxt.</p>
<p>Rubriken på bilagan är ett exempel på hur två strategier vävs samman. Det handlar dels om ett normaliserande av ett olikhetstänkande som bär på en slags integrationsidé. Det svenska arbetslivet ska bli mångfaldigt, det ska fånga upp människor som är olika varandra. Dels syftar rubriken på vikten av att skapa nya konkurrenskraftiga organisationsmodeller som ska bidra till tillväxt. Den här artikulationen är inte minst intressant eftersom den kommit att formas i en rad olika samhälleliga sfärer. Den återfinns exempelvis i näringslivet, hos svenska myndigheter och i utbildningsväsende (se ex Runfors 2003, Åberg 2004). Den har kommit att upprepas i många sammanhang, vilket också gör den allt mer självklar. Så här skriver integrationsverkets generaldirektör Andreas Carlgren i skriften Mångfald som verksamhetsstrategi :</p>
<p>Med en åldrande befolkning och låga födelsetal är det svenska arbetslivet i behov av arbetskraft. Vi har inte råd att bortse från den potential och kompetens som människor med bakgrund från något annat land har. Dessutom: möten mellan människor med olika bakgrund ger upphov till en rikedom av tankar, idéer och skapande. Samspelet mellan olikheter utvecklar. Mångfalden blir en kraft, i arbetslivet och i samhället. (Integrationsverket 2001:5).</p>
<p>I citatet återskapas, precis som i talet om jämställdhet, ett nationellt vi, ett Sverige med ett arbetsliv och en åldrande befolkning.</p>
<p>Detta ”vi” ska dra nytta av, ta till sig arbetande från andra länder. En tänkt ledning eller normalitet, ska kunna ordna med de andra , så att de  kommer till nytta (Lundstedt 2005).</p>
<p>Även här finns en föreställning om en stark ekonomisk drivkraft. Det handlar dels om att det behövs arbetskraft – vilket är en återkommande tes i mångfaldsresonemanget i stort (se ex. ovanstående annonsbilaga där detta skäl betonas). Dels handlar det om föreställningen att det är ekonomiskt kreativt när olika sorters människor kommer samman. De olika perspektiven bidrar, hävdas det, till att något nytt föds. Nya banor att tänka i antas skapas. I en intervju med en informant på Ledarna Sveriges chefsorganisation  fick jag höra att det inte längre räcker att effektivisera verksamheten genom rationaliseringar. Skulle man klara konkurrensen måste man finna sätt att vara mer explosiv och ha mer av förnyelse. Man kan inte lita på den uttänkta planeringen utan måste ställa hopp till det oplanerade och till oförutsägbara effekter som kommer sig av kreativitet och entusiasm. Eller, som man hävdar i inledningen till regeringens riktlinjer för rekryteringsdelegationen för högskolan: ”Ökad mångfald kan förväntas medföra högre kvalitet och ökad kreativitet i utbildningarna”.</p>
<p>Det resonemang som tillsammans med tal om tillväxt och samhällelig välfärd upprepas i ovanstående citat och som efterfrågas av regeringen är exempel på en postmodern organisationsfilosofi som går under namnet performance management . Mångfaldsarbete ingår i denna filosofi som utgör en stark kontrast till tidigare former av organisationsmodeller i vilka målet var att kontrollera arbetstagare och där likhet eftersträvades. Denna arbetsmodell har diskuterats och analyserats av flera forskare (se ex. McKenzie 2000, de los Reyes 2001, Petersson 2003). Mångfaldsretorik präglas nästan alltid av ekonomiska incitament och nytta.</p>
<p>Det finns också många paradoxer i mångfaldsresonemanget. Samtidigt som man talar om det föränderliga som norm och om det explosiva och oväntade finns en tilltro till människors förmåga att vara genuina, att vara i sin olikhet. Det är en förväntan som i sig bidrar till ett återskapande av en rad positioner som exempelvis ”kvinna”, ”arbetare”, ”invandrare” eller ”homosexuell”. De framstår som givna kategorier. Kategorin kvinna ska fortsätta vara kvinnlig, en man manlig, de som identifieras med positionen invandrare ska vara ett uttryck för en föreställd annorlunda kultur och på så sätt skild från det svenska. En ”arbetare” på klassresa förväntas se sin uppväxt som resurs och ständigt påminna sig och andra medelklassare om sin förmodade annorlundahet. Det antas finnas en identiteternas essens och stabilitet i en värld av omvandling och av ständiga förflyttningar. Genom att vara denna sin identitet så kommer arbetsplatserna att bli kreativa. Det innebär att det aldrig går att bli riktig svensk inte heller riktig medelklass och riktigt som en man eftersom man då riskerar att mista sitt existensberättigande som annorlunda (jfr. hook 1999). Det inkluderande mångfaldsresonemanget bär därmed på en betydande exkluderande princip. Existensberättigandet, delaktigheten i gemenskapen, bygger på en utanförposition från början (jfr. Mulinari & Neergaard 2004, Martinsson 2006). Föreställningar som skapar det ekonomiska formas här intersektionellt med föreställningar som skapar kön, invandrarskap och svenskhet. Trots att mångfaldsresonemanget skapar olikheter tycks det samtidigt givet att det finns en gemensam ekonomisk strävan. Alla ska vara beredda att satsa sig själva på att forma kreativa arbetsplatser (Martinsson 2006b).</p>
<p>Med strategin följer också en idé om ett mål för ekonomisk tillväxt och att ständigt skapa förnyelse, förändring. Denna ekonomiska princip blir legitimerad samtidigt som den ekonomiska anspelningen legitimerar arbetet mot exkludering. Inte bara olikheter naturaliseras i den här retoriken, ses som opolitiska och självklara, också förändringsnormaliteten gör paradoxalt nog det. Får var och en ”vara som de är” och satsa sitt allt så blir tillväxten  bättre och förändringar givna. I ett samhälle där autenticitetskravet eller idén om att ”vara sig själv” är stark liksom normen om ständig tillväxt innebär kopplingen mellan att vara sig själv och tillväxt ett ömsesidigt bekräftande. Föreställningar om mångfald som något gott bärs upp av tanken att tillväxten är något givet och självklart. Våra olikheter är bra för det ekonomiska och bra för det föränderliga – det är därmed fint att vara olik, att vara annorlunda! TPF FPT  De intersektionella kopplingarna här kan komma att bidra till en hegemonisk förståelse av tillväxtekonomi som något genuint gott.</p>
<h2>Klass och mångfald</h2>
<p>I en rad mångfaldsstrategier framstår klassamhället som väldigt stabilt. Det kan exempelvis handla om att skapa strategier för att möjliggöra klassresor snarare än att utmana ekonomiska principer och uppdelningsprocesser. I dag finns flera projekt som riktar sig till skolor i de förorter som genom en postkolonial retorik pågående görs till, som Irene Molina uttrycker det, platser som i sig förstås som ”de andra” (Molina 2005: 100). De unga ska söka sig bort från dessa platser in i städerna och läsa vidare på universitet. TP  En PT  likartad satsning handlar om att få unga – var de än bor – att söka sig från en studieovan miljö. TP F FPT  Det är visioner om fysiska och symboliska resor. Ett exempel på ett upprepande av denna vision är fakultetsambassadörerna vid Lunds universitet. På sin hemsida skriver man bland annat:</p>
<p>Snedrekryteringen är tydlig på universitetet i Lund och studenter med invandrar- och studieovan bakgrund är underrepresenterade i förhållande till hur övriga samhället ser ut. Fakultetsambassadörerna kämpar för att ändra denna trend så att alla samhällsgrupper ska bli representerade vid universitetet. ( www H  .fakultetsambassadorerna.se , H  2005-1028).</p>
<p>Ett annat exempel hämtar jag från Göteborgs universitets naturvetenskapliga fakultet som slår fast att:</p>
<p>Fakulteten eftersträvar att alla anställda och studenter oberoende av social bakgrund, etnisk tillhörighet eller sexuell läggning skall ha samma möjligheter att bedriva sitt arbete och sina studier. (Naturvetenskapliga fakulteten, Göteborgs universitet 2003, Strategiskt program  2003–2007).</p>
<p>Man betonar också att man genom utåtriktad verksamhet vill stimulera intresse för högskolestudier hos ungdomar och vuxna från studieovana miljöer. Att agera för att bryta en medelklassig, vit och heterosexuell gräddfil in på universiteten är naturligtvis en bra ambition. Men det jag skulle vilja diskutera är vad den här sortens strategier bygger på och återskapar för förståelse av såväl klass, invandrarskap som universitet. I båda citaten ses universitet som en neutral plats där alla ska få plats. Fakultetsambassadörerna ser exempelvis universitetet som ett rum som ska avspegla samhället och</p>
<p>TP PT  Det här arbetet har bland annat manats fram genom regeringens proposition ”Den öppna högskolan” 2001/02:15. där alla samhällsgrupper ska finnas ”representerade”. Samhället i sig, med alla sina skiktningar, riskerar därmed att inte ses som ett problem alls, alternativt inte ses som ett problem möjligt att förändra eller utmana. Det man kan göra är att få vissa att göra en klassresa. Det här sättet att arbeta lutar tungt mot moraliska principer om allas rätt. Det görs med andra ord till en etisk och inte politisk fråga. Att alla som vill eller har förmåga ska få möjlighet att läsa vid universitet är något alla kan ställa upp på. Samhället i sig behöver emellertid inte förändras eller hierarkiserande principer undergrävas (Laclau 1996, Mouffe 2003).</p>
<p>En annan tolkning av universitetet är att det är en medelklass- och vithetskonstituerande och konstituerad plats som inte bara visar sig i att snittlönerna stiger med akademiska examina utan också samhällelig status, möjligheter att påverka och organisera andra. Den återkommande beskrivningen av mångfaldsarbete som en fråga om klassresa och klass som resurs bygger och återskapar också en rad föreställningar om klassamhället. Klasskillnader och etnisk segregering uppfattas som en rest av något gammalt, att det handlar om attityder som ska få människorna i förorterna att flytta på sig. Det leder till att positionen i en klass- och nationalitetshierarki riskerar att framstå som resultat av individuella handlingar. Det är som om människor i förorterna eller från studieovana miljöer inte anses vara nog på hugget, nog framåt. Därför blir de ”kvar” i sin klassposition. Genom att entusiasmera och informera ska man få vissa att satsa på så kallade collegeutbildningar, vilket är en utbildning inför högskoleutbildning. TPF FPT  Får de studieovana denna hjälp ska de kunna lyckas. Hur medelklass och vithet görs och naturaliseras och därmed stänger ute diskuteras emellertid ytterst marginellt. Hur blir kategorier som arbetare, medelklass och kapitalistklass möjliga? Hur återskapas kategorier som invandrare och svenskar? Vad är det för berättelser som hindrar oss från att ifrågasätta själva uppdelandet? Skulle man kunna utarbeta politiska strategier mot klass- och vithetsskapande istället för att kämpa för resor från förorten eller från andra studieovana miljöer? De återkommande skillnadsskapande processerna naturliggör exploateringar och en ojämlik ekonomisk ordning.</p>
<p>Genom dessa strategier, som kan ses som uttryck för en god vilja att faktiskt förändra samhället återskapas dock samtidigt en bild av klassamhället som något som inte konstrueras här och nu utan som något alla kan ta sig ur. På liknande vis konstrueras invandraren som någon som behöver stöd. Den strukturella diskrimineringen problematiseras inte. Det är som om den inte finns.</p>
<h2>Klasskillnad</h2>
<p>I arbetsfördelningsprocesser upprepas och iscensätts en rad diskursiva principer. De rasifierande diskurserna som pågående skapar positioner som svensk i relation till invandrare, möjliggör exempelvis att personer med hög utbildning som definieras som invandrare inte får arbeten som motsvarar deras kompetens (de los Reyes 2001, Kamali 2005, Mulinari & Neergaard 2004). Medelklasspositionen upprätthålls därigenom som dominerande genom att pågående göras vit genom en diskriminerande och exkluderande praktik. De som skiljts ut som de andra , släpps inte in i klassgemenskapen. Den diskriminerande praktiken är i den meningen i allra högsta grad såväl klass-, som raskonstituerande. När jag själv bedrev ett fältarbete på en europeisk industrikoncern kunde jag se hur de organiserande medelklassuppdragen alla utfördes av en kategori människor som definieras som svenskar och allra oftast också som män. Ledarpositionen, att vara den som organiserar andra, har gång på gång i historien gjorts till något som de som skiljts ut som män och vita utför. På industrin återskapades med andra ord en välkänd diskursiv praktik om vem som ska leda vem.</p>
<p>I samma takt som medelklasspositionen formades skapades också dess motsats. Ett stort antal arbeten i en av industrins produktionshallar kom att förstås som lågstatusarbeten av såväl de som arbetade med dessa arbetsuppgifter som andra i produktionen och av ledare. Hur just dessa arbeten kommit att uppfattas som lågstatus går inte reda ut på ett enkelt sätt. Att de utfördes av de andra , de kategorier som konstrueras som kuliss till manlighet, svenskhet och vithet som de som kommit att kallas för kvinnor, äldre, yngre eller invandrare kan emellertid ses som en indikation på hur arbetsvärdering blir till. Genom tusen olika beslut på en mängd platser inom industrin och på arbetsmarknaden i stort görs vissa arbeten till enkla, genom att de andra  utför dem. Bland ledarna talades det om de ”enkla jobben”, de som inte krävde någon skolutbildning, de jobb som ”invandrare av tradition får” som personaldirektören uttryckte det. Genom att länka de andra  till vissa arbetsuppgifter ges dessa låg status och vice versa. Positionen invandrare blir synonym med låg utbildning och låg kompetens. En välutbildad invandrare framstår som en anomali (jfr Matsson 2001, Hertzberg 2003). Något som talar för denna tolkning är att de arbeten i produktionen, som ansågs kräva kompetens och skicklighet, utfördes av personer som definierades som vita, medelålders män. Den arbetsfördelande diskursen, som också iscensattes av de arbetande själva i deras val av arbetsuppgifter, åstadkom intersektionellt konstruerandet av dels en skiktad arbetarklass, dels ett återskapande av vit medelklass.</p>
<p>Men det är inte bara arbetets organisering i sig som är klasskapande utan också kritiska berättelserna om den. Den just beskrivna arbetsdelningen har kritiseras i antirasistiska strategier och antirasistisk retorik. En vanlig beskrivning av invandrares situation såväl i akademin, massmedia som i vardaglig organisering handlar om att invandrare, trots att de var medelklass i de länder från vilka de kommit, ”bara får enkla arbeten i Sverige”. Det är en börda som följer med i generationer. De tvingas med andra ord att byta klass TPF FPT  (se ex Kamali 2005:51). Samtidigt som den etniska exkludering kritiseras tilltalas medelklassen som möjliga identifikationspartners. I den välutbildade invandraren förväntas den svenska medelklassen kunna identifiera sig och därmed känna av diskrimineringens problematik. Att behöva ”falla” i klass är en spridd oro. Det ska löna sig att utbilda sig och det ska också löna sig att ha utbildad arbetskraft.</p>
<p>Berättelsen är i sig performativ, det vill säga att den också är del i klasskapande processer. TPF FPT  Den gör  något med förståelsen av klass och av vilka som är viktiga att ta hänsyn till. För att ”allmänheten” ska förstå det absurda i att någon med medelklasstatus arbetar vid ett löpande band krävs att det senare arbetet framställs som ytterst trivialt, som ett skitjobb. Några av informanterna i min studie på industrin arbetade vid en så kallad lågstatusavdelning. I deras beskrivningar av sina egna arbeten och arbetsuppgifter hörde jag berättelsen eka om invandrarnas svårigheter att få de jobb de hade kompetens för och att de istället tvingades ta simpla arbeten som inte krävde någon kompetens. En av informanterna, som inte själv identifierade sig som invandrare, berättade att på den här avdelningen fanns jobben som ingen egentligen ville ha. Det var bottenskrapet som hamnade här och det var också därför det var många invandrare här för de fick ju inga andra jobb. Berättelsen kom att lika mycket handla om henne själv, hennes egen förståelse av sitt arbete som om ”invandrarnas” situation eller förmågor. Hon var ju en av dem som hade ett lågstatusjobb. Därmed blev även den strategiska berättelsen om medelklassinvandraren som fick ta ett skitjobb en berättelse om informanternas lågstatusarbete. Berättelsen kom att bli en del i en klasskapande historia och blev därmed ytterligare en i en lång rad processer som gjorde arbetet i hallen till lågstatus och som kom att motivera låg lön och pressade villkor</p>
<p>Jag har kommit att se såväl iscensättande av rasifierade och könande diskurser – som de strategiberättelserna om denna politik som del i ett slags avhumaniseringsprocess TPF FPT  där lågstatusyrken och dess arbetare pågående görs till de andra , till några som inte behöver ses och vars arbetsuppgifter får fungera som kuliss mot vilka medelklassens yrken kan framträda. Det viktiga att reflektera över är hur värdegrundsstrategin att berätta om invandraren som tvingas byta klass blir en del av denna jätteberättelse, av denna diskurs. Den gör också något med de jobb som omtalas. TPF FPT  Med ett intersektionellt perspektiv blir dessa dubbla betydelser synliga och möjliga att problematisera. Att enbart fokusera etnicitet och ras blir problematiskt och innebär ett förgivettaget upprepande om vad som är lågt och högt värderat.</p>
<p>Jag ska nu byta fokus och närma mig frågan om nations och unionsbygge i strategier som bland annat riktas till skolan. Skolan är särskilt intressant i det här sammanhanget då den genom sin ambition att forma medborgare också skapar föreställningar om nationen (Epstein 1998, se även Runfors 2003). TP PT</p>
<h2>Europeiskt agentskap</h2>
<p>I ett nuvarande projekt TPF FPT  granskar jag värdegrundsstrategier som upprepas i alternativt riktas mot skolan eller närliggande verksamheter som fritidshem och fritisgårdar. Jag har intresserat mig för hur det skapas föreställningar om vem det är som ska agera, vem</p>
<p>Vetenskapsrådet. ska komma åt jämställdhetsproblemen? Vem ska upplysa sig själv – inklusive ”sin egen” nation – och andra?</p>
<p>Jag kom att lägga märke till en variant av avsubjektiviering i jämställdhetsprojekt riktat till skolans värld. Det handlade då om att visa att värderingar är historiskt konstruerade. I ett arbetsmaterial riktat till skolor, fritidsgårdar och ungdomsverksamheter, skrivet av debattören, konsulten och av Ungdomsstyrelsen anlitade Mia Hanström, stod följande att läsa:</p>
<p>Jämställdhet handlar inte om att det ena könet är ont och det andra gott eller att det ena könet är klokare eller mer överlägset det andra, utan på att samhället byggt och fortfarande bygger på värderingar som ”säger” att kvinnor ska vara underordnade män. På samma sätt har svarta och indianer historiskt sett ansetts vara underordnade oss européer. I dag har vi ett annat synsätt både på ras och kön men vi har en hel del av våra gamla värderingar omedvetet med oss. (Hanström 2003).</p>
<p>I den här satsen konstrueras en gemenskap, vi européer , detta ”vi” får också veta att de inte är ”svarta” och ”indianer”. Européer återskapas därmed som en vit gemenskap med en gemensam vit och från svarta och indianer skild tradition och historia. Det är en konstruktion av historien som ger föreställningen om ett ”vi” stabilitet. I citatet är det också de vita som manas att arbeta för jämställdhet och som faktiskt också den här handboken i jämställdhetsarbete fortsättningsvis kommer att vända sig till. Det innebär en subjektivering, ett manande till agentskap för dem som därmed kommer att tilltalas som européer och samtidigt en objektifiering av dem som exkluderas från den europeiska (vita)gemenskapen. Det går att förundras över att det är möjligt att skriva på det viset också av en jämställdhetskonsult som själv är kunnig i frågor om makt och härskartekniker. En möjlig förklaring är att frågor om rasism ofta hänförs till andra platser och andra grupper. Det är människor i marginalen, de outbildade och isolerade som antas vara rasister. Att rasism skulle kunna upprepas i jämställdhetsarbetet är kanske inte riktigt tänkbart. Det kan också hävdas att det är lätt att skriva ”fel”, att ”alla” nog förstår vad som åsyftas, alternativt att man måste få koncentrera sig på en maktordning. Därmed skulle inte Hanströms text vara del i upprepandet och befästandet av ett hegemoniskt diskriminerande styrande tänkesätt och praktik med hierarkiserande åtskillnad och exkludering som följd.</p>
<p>Ovanstående text är också ett exempel på betydelsen av att skapa ett ”vi” som agerar, som ska rensa upp i ”oss” själva. Detta troligen oundvikliga ”vi” kräver dock de andra  som en slags kuliss. Att skapa ”vi” i strategier är oundvikligt. Det måste till allianser. Frågan är hur detta kan göras (Mouffe 2003).</p>
<p>Att försöka avdramatisera görandet av den andra  i antidiskrimineringsstrategier är vanligt, vilket också bidrar till svårigheten i att komma åt den här delen av andrefieringsprocesserna. TPF FPT  I artikeln ”Vardagsrasim” skriver Philomena Essed att det nästan blivit tabubelagt att konfrontera individer med rasism i deras beteende (Essed 2005). Att konfrontera individer med att de tänker utifrån en könsmaktsordning, som Mia Hanström gör, är däremot knappast problematiskt längre. Hanström har tillsammans med en rad andra namnkunniga jämställdhetsaktörer utarbetat mallar för kurser man kan gå för att bli uppmärksam på hur man själv upprepar könsmaktsordnande principer. Man ska se mönster genom att exempelvis spela in videofilm och se hur man agerar som lärare eller ledare, man ska analysera hur man bemöter pojkar och flickor. TPF FPT  Motsvarande värdegrundsstrategier för att komma åt rasistiska upprepningar i skolpersonals utförande av sitt arbete finns inte. Det betonas, till skillnad från jämställdhet mellan könen, inte heller som extra viktigt i läroplanen (Lpo 94). Ett skäl till detta kan återigen vara att det finns en stark föreställning om att rasism inte är ett strukturellt problem utan ett marginellt. Det handlar då om att ett redan förment verkligt upplyst ”vi” (inte bara ett som tror att det är det, som fallet antas vara med jämställdhetsarbete) ska upplysa andra. Att påvisa ett upprepande av rasistiska diskurser som skapar vita gemenskaper och vit subjektivitet och ytterst är villkoret för en pågående institutionalisering av rasism är därmed fortfarande ett riskfyllt projekt som kan falla tillbaka på den som konfronterar.</p>
<p>Som forskarsamordnare i ett antal EU projekt som fokuserar diskriminering mot ickeheterosexuella samt transpersoner i arbetslivet har jag stött på exempel på hur man i ett europeiskt antidiskrimineringsarbete – bestående av en rad NGO:s fackföreningar, myndighetspersoner osv. – återskapar andrafieringsprocesser. Det gäller föreställningar om den jämställda västeuropén som kommit längre än östeuropén, om stad och land, TPF FPT  och inte minst om den problematiska klassen av lågutbildade och av invandrare. I november 2004 var jag på en konferens i Haag. Konferensen syftade bland annat till att få de europeiska politikerna att bli mer medvetna om homo- och bisexuellas samt transpersoners (hbt) situation. TPF FPT  Vi skulle forma goda strategier. Vid en av föreläsningarna skulle vi åhörare agera interaktivt med föreläsaren. Vi ombads att trycka på knappar om vi menade att européer på olika sätt skulle påverka muslimer att bli mer öppna gentemot homo-, bisexuella samt transpersoner. Eller skulle européerna stänga för muslimerna? Europa gjordes i ett slag till ett ickemuslimskt territorium samtidigt som muslimer framstod som genuint heterosexuella. Bilden av (Väst)Europa som en sekulariserad rationell modern region och därmed som det öppna och sexuellt frigjorda blev tydlig samtidigt som det muslimska uppfattades som traditionellt, möjligen på efterkälken eller också helt förtappat. Framförallt framstod det muslimska som icke västeuropeiskt, som problematiska inkräktare i behov av upplysning. Världsordningen återskapades genom föreställningar om sexualitetens omvandlingar.</p>
<p>Som åhörare förväntades jag också vara en av dessa européer som gavs rätten att uttala sig om muslimerna. Jag gavs i det ögonblicket makt att göra andra till objekt för mitt agentskap. De muslimer, som fanns i salen, kom samtidigt att hamna utanför diskussionen. De tilltalades inte. Det var som om de inte fanns. Hbt-gruppen, som så länge skiljts ut och exkluderats, kom samtidigt att bli högst hemmastadd. Gruppen blev ett uttryck för den upplysta och moderna världen. Samtidigt möjliggjordes denna hemmahörighet av att andra exkluderades och betraktades som traditionella. Genom denna strategi återskapas inte bara exkluderande föreställningar om en icke-muslimsk europeisk gemenskap. Också de heteronormativa och homofoba principer som upprepas i den föreställda europeiska gemenskapen gjordes marginella.</p>
<p>En annan återkommande strävan, som med all tydlighet också visade sig på ovanstående konferens, TPF FPT  är viljan att kartlägga attityder mot diskriminerade grupper. Ett mål för dessa studier är att genom att visa hur hemska attityderna är så ska motivationen hos politiker att satsa allmänna medel för att åstadkomma förändring öka. Med denna vilja följer också en ansträngning att peka ut var problemen ligger, vilka som är i mest behov av exempelvis upplysning.</p>
<p>Jag har tittat närmare på tre projekt av det här slaget, två svenska och ett nederländskt. Det senare syftade till att kartlägga situationen för homo- och bisexuella lärare i de nederländska skolorna. TPF FPT  Det innebar ett sökande efter problemen och var problemen skulle kunna finnas, eller vilka det var som utgjorde ett problem? Man skickade ut enkäter till hetero-, homo- och bisexuella lärare och bad den svarande tala om vad för slags skola man arbetade på: Var det många minoriteter där? Många lågutbildade? Kopplingen mellan lågutbildadinvandrare och homofobi upprepades såväl i enkätens utformning som i sammanställningen. Uppdraget att verka mot diskriminering utfördes genom att återskapa kategorier som invandrare, etniska minoriteter, lågutbildade som problem som måste göras något åt. Man kan hävda att de tankar som styrde skapandet av den här enkätundersökningen var kolonialistiska, klass-, och könsåterskapande. Arbetet mot homofobi innebar här att man vilade sig mot en föreställd nederländsk nationell gemenskap, detta vi stod för det frisinnade och öppna. Därmed kom inte heteronormativa, eller rasifieringsprocesser i allmänhet att synliggöras eller problematiseras. Den strukturella heteronormativa och rasifierade diskrimineringen fångades inte upp utan reproducerades och förstärktes.</p>
<p>I Sverige gjordes 2002 en liknande undersökning av den statliga myndigheten Folkhälsoinstitutet. Målgruppen var dock bredare. Det handlade om att studera ”allmänhetens attityder till homosexualitet” eftersom man antog att dessa hade stor betydelse för hbtpersoners hälsa. Skälet till att undersökningen skulle göras handlade alltså om att förbättra för en grupp som förstods som utsatt. Rapporten heter Svenska befolkningens attityd till homosexuella och homosexualitet . Rapporten kom senare att ges ut i en mer populär form och kallades då för Föreställningar , vanföreställningar. Allmänhetens attityder till homosexualitet . Frågorna om attityder gentemot homosexuella hade fogats in i långtidsstudie Ditt land och ditt liv  i vilken man kan följa attitydförändringar ända från 1950-talet. De olika namnen på studierna, rapporten och den populärvetenskapliga skriften antyder alla att man utgår från en föreställning om en gemensam nationell och allmän normalitet. Man talar om</p>
<p>Svenska befolkningen ,  Allmänheten och  Ditt land. Detta anslag visar sig också vara av ett genomgående slag såväl i studiens upplägg som i avrapporteringen av den. De förväntat heterosexuella enkätsvararna ska få uttala sig om de andra . Men man skulle inte bara uttala sig om homosexuella och homosexualitet. Forskarna ville själva skapa en förståelse för hur folks attityder hängde ihop. Enkätsvararna skulle därför också svara på frågan om de ”litar på muslimska invandrare” (Österman /Carpelan 2002:39) och vad de ansåg om invandrare och flyktingar. Man talade om ”avvikare” och ”minoriteter” vilket pågående innebar ett återskapande av en föreställd svensk, heterosexuell, kristen normalitet. Normalitet skapades genom en kedjebildning av de andra . Samtidigt formades ett tydligt agentskap, ett tilltal till dem som uppfattade sig som normen, som ett uttryck för den svenska befolkningen. Det var de som skulle svara på enkäten.</p>
<p>I folkhälsoinstitutets undersökning blev hbt-personer och muslimer begripliggjorda som avvikarkategorier. De var inte del av den svenska befolkningen. Därmed kan man konstatera att den undersökning som skulle ligga till grund för att förbättra hälsan för hbtgrupper återskapade ett heteronormativt tänkande. Att hbt-grupperna här kom att framställas som avvikande kan jämföras med konferensen i Haag där samma grupper var en alldeles tydlig del i förståelsen av den europeiska gemenskapen, av det europeiska viet . Det var just inkluderandet av homo- och bisexuella samt transpersoner som bidrog till att göra Europa till en öppen och modern plats. Hur normen konstrueras är inte givet, men det visar också på det tillfälliga i hur det europeiska och nationella förstås eller beskrivs.</p>
<p>Ett tredje exempel på attitydundersökningar utgörs av Integrationsbarometern 2004 från Integrationsverket. Syftet med rapporten är att ”följa upp och analysera hur allmänhetens attityder, erfarenheter och potential till personligt engagemang ser ut och eventuellt förändras i relation till bestämda aspekter av integrationsprocessen och integrationspolitiken”. Uttryckt på ett annat sätt är det en uppföljning av bland annat regeringens strategier för så kallad integration. Även här talas alltså om en allmänhet. Att denna allmänhet inte inkluderar muslimer framgår i stort sett med en gång:</p>
<p>Integrationsbarometern 2004  innefattar ett antal indikatorer som gör det möjligt att beskriva flera olika aspekter av islams och muslimernas ställning i det svenska samhället. Två tredjedelar anser att värderingar inom islam inte  är förenliga med grundläggande värderingar i det svenska samhället; 30 % är kategoriskt negativa och övriga svarar att värderingarna ”till stor del” inte är förenliga. (Integrationsbarometern 2004:8).</p>
<p>I citatet upprepas en föreställning om en klyfta mellan det muslimska och det svenska. I frågorna som ställts har det tagits för givet att det finns ett vi , ett homogent värdemönster och en delad värdegrund som inte självklart inkluderar islam och muslimer. Mekonnen Tesfahuney konstaterar i sin analys av attitydundersökningar att där finns ett förgivet tagande om vad som är majoriteten, eller allmänheten, och vad som inte är det (1998:109). Själv skulle jag också vilja tillägga att man med den här formen av undersökningen inte bara upprepar ett förgivet tagande om ett allmänhetens vi utan också producerar ett sådant. I integrationsbarometerns hävdas:</p>
<p>Allmänheten i Sverige har ingen större acceptans för att muslimska kvinnor bär slöja i fem olika situationer, även om bärandet av slöja är mer acceptabelt i vissa situationer än i andra. Det är mer acceptabelt att muslimska kvinnor bär slöja på gatan än att de bär slöja på arbetsplatsen, i skolan eller som anställda i stat och kommun (Integrationsbarometern 2004:8).</p>
<p>De muslimska kvinnorna skiljs ut som några som en allmänhet tycks kunna få sätta upp gränser för. Var och när ska dom  få bära sin slöja? Några – allmänheten – ska acceptera och tolerera andra som därigenom görs till objekt som det anses vara rätt att ha åsikter om. Det innebär också att den överordnade positionen befästs.</p>
<p>De olika exemplen från en förberedande konferens till ett EUtoppmöte, Folkhälsoinstitutets statistiska undersökning och Integrationsbarometern visar samtliga hur det i de metoder som utgör en del av värdegrundsstrategier som ska göra Sverige och Europa till bättre platser återkommer normer och praktiker som exkluderar och som återskapar föreställningar om vi  och dom . Det visar sig också att frågor om det muslimska som något särskilt viktigt att bekymra sig om har fått stor betydelse. Både i Folkhälsoinstitutets skrift och i Integrationsbarometern talar man om att man lagt till frågor om det muslimska i sina långtidsstudier.</p>
<p>Villkoren för att svara</p>
<p>Det är viktigt att också fundera över möjligheterna att svara i de här enkäterna. Mekonen Tesfahuney skriver om att man med de här enkäterna är med om att producera åsikter om invandrare (1998: 108). Det kan också, menar jag, handlat om ett citerande av föreställningar om var problemen ligger. Diskurser formas som pekar ut vissa och gör dem till problem. Svaren i en enkät måste därför alltid också analyseras diskursivt. Vad finns det för möjligheter att svara? Vad finns för förväntningar på svar och hur iscensätter man subjektspositioner när man sätter ett kryss i den ena eller andra rutan? Inte minst kan man fråga sig vad kryssandet gör med individen, hur får den sig att uppfatta sig själv? Exempel på det här kan man hämta från både folkhälsoinstitutets och den nederländska undersökningen. I enkäterna kom männen att utmålas som ett problem av sig själva och av andra. De var inte nog öppna och empatiska. Det innebar att enkäten inte på ett entydigt sätt kunde återskapa den goda moderna nationella mannen. Däremot återskapades den vita holländska och svenska kvinnan. Den hegemoniska bilden av kvinnligheten är som essentiellt god (se ex Skeggs 1999). Det här skulle också innebära att en person fyller i en enkät utifrån hur den identifierar sig. Att fylla i kryss som visar på empati eller omtanke är, som Jenny Sahlström skrivit i sin uppsats ”Vet ej” , (2005) ett sätt att iscensätta eller göra kvinnlighet.</p>
<h2>Att bli agent</h2>
<p>Ledarpositionen har en speciell plats i en mängd värdegrundsstrategier. I utbildningsmaterial om mångfald från integrationsverket betonas betydelsen av ledaren. Han eller hon måste entusiasmeras, fås att bli med på noterna. Det är först då ett mångfaldsarbete kan bli riktigt lyckat  (Mångfald som verksamhetsstrategi 2001). Ledaren görs till föremål för en rad utbildningsinsatser. Konsulter, utbildare, forskare, ska undervisa ledaren i hur det går till att konstruera mångfaldiga arbetsplatser, skolor och universitet. Att ledaren fått den här genuina betydelsen är nu inte så mycket att förundras över. Ledarpositionen står för agentskap och om det inte finns en engagerad ledare antas ofta mångfalds- och jämställdhetsarbetet vara kört. (Alvesson 1998, de los Reyes 2001, Martinsson 2006ab, Nehls 2005). Men ledaren konstrueras inte bara genom de här diskurserna. Ledaren är också könad och kontinentaliserad. Att vara ledare har länge varit liktydigt med att vara man (se ex Höök 1999). Likaså har ledarskap genom kolonial och ekonomisk retorik konstruerats som västeuropeisk. Den europeiska kontinenten anses ha kommit längre, vara världsledande och tagit som sin uppgift att organisera och upplysa andra som antas befinna sig i något slags kaos (de los Reyes 2005). Ledaren görs därigenom både till man och västeuropé.</p>
<p>Talet om ledaren bär också på en förståelse av dem som ska ledas (se Alvesson 1999). Fram träder en bild av de ledda som en massa utan politiska engagemang, eller som jag noterade ovan, som lever i kaos. En annan effekt av denna ledarnormativitet är att de ledda antas vara oförmögna att underifrån skapa en kritisk rörelse eller arbeta mot diskriminering. Leddskapet görs också genom att relateras till kvinnlighet, invandrarskap och en återkommande föreställning om arbetarklass. De människor som definieras som arbetarklass och lågutbildade anses ha en rad brister och tycks sakna politiska mål och drivkrafter (Skeggs 1999, Blackman & Walkerdine 2001). Det är alltså en traditionell klass, köns- och rasdiskurs som skiljer ut dem som ska ledas mitt i det inkluderande talet om mångfald. TPF FPT  Mångfalds och jämställdhetsarbete har därmed blivit del av en klassretorik i vilken ledarrollen, snarare än allmänt politiskt arbete, görs till det som kan omvandla. ”Massan” ska upplysas och informeras. Positionen ledd blir också en identitets- och subjektsposition. Som ledd förväntas man invänta andras beslut och ageranden. Det är så man ska bete sig för att agera rätt (Martinsson 2006a).</p>
<p>Men vad finns för möjlighet för att alternativ subjektivitet ska kunna uppstå? Finns överhuvudtaget någon möjlighet för icke-vita, ledda och kvinnor att agera? Hur kan man förstå sig själv som aktör när man befinner sig utanför tilltalet som den agerande? Det är, för det första viktigt att konstatera att alla diskurser som gör vissa till subjekt och andra till objekt aldrig helt lyckas med denna process. Inte heller råder, som jag varit inne på tidigare, någon total föreställning om vem som är agent (Martinsson 1997, 2000, de los Reyes & Martinsson 2005). En individ uppfattar alltid sig själv genom en mängd inte sällan motsägelsefulla principer. Det finns en rad diskurser som formats i kontrast till jämställdhetsnormen och som manar kvinnor att agera. Det finns också många tillfällen då diskurser kommer att utmanas genom att artikuleras tillsammans med andra tolkningsprinciper. Jag ska ge ett exempel på detta.</p>
<p>När jag hösten 2005 intervjuade en kursansvarig ledare på en folkhögskola som drivs av ABF och LO diskuterade vi frågan om ledarskap och bilden av dem som ska ledas. Jag hade uppmärksammat att på denna skola, som var så viktig för idéutvecklingen inom arbetarrörelsen, betonades ledarskapskurser. De utgjorde majoriteten av kurserna. Jag frågade informanten om detta och han var medveten om att det ar en paradox att ledarskapet framställdes som så viktigt inom arbetarrörelsen. Men han underströk att ledarrollen har många ursprung. Det handlade om att det fanns en annan ledarförståelse inom den fackliga världen, menade han. En ledare i facket har ett förtroendeuppdrag. Det är verkligen en position man fått av dem som ska ledas men också representeras. Men samtidigt så trodde han också att ledarskapssträvandena ute i samhället fått betydelse för deras kursinriktningar. I och med att ledaren sågs som så viktig var det också något som många eftersträvade att själva få bli. Att ha ledarkurser var därmed bra för rekryteringen. Människor måste bli intresserade av att komma, underströk han. Min informant berättade vidare om en kurs i vilken man kunde bli utbildad till integrationsledare. Man fick lära sig att lägga upp projekt för att lokalt bidra till att öka integrationen på sina arbetsplatser. Jag fick också höra att den grupp som brukade söka sig till den här kursen till största delen var invandrare själva. De tillhörde i den meningen den grupp som pågående görs till de andra men som inte tilltalas som subjekt. Att få papper på att man är utbildad integrationsledare ger viss trygghet att agera, att tro på sig själv, menade informanten.</p>
<p>Uttryckt på ett annorlunda sätt så kan kursen ha varit ett annat sätt att erövra en position från vilken man själv kunde se sig som agent och bli sedd som agent av andra. Att erbjudas/erövra en position och bli tilltalad som ledare blir att ”tro sig om att vara någon”, det ger styrka och agentskap. Istället för att utmana ledarpositionen blir man en del av den. Om ledarnormativiteten utmanas kan man ju fundera över men det är inte omöjligt. När de som utifrån könade och rasifierade diskurser inte brukar förknippas med ledarskap – som kvinnor och invandrare – när de praktiserar ledarskap är det ju tänkbart att ledarnormativiteten kan komma att skaka, beroende som den är av att återskapas som överordnad på ett mångfaldigt vis. Samtidigt innebär bejakandet av tanken att det måste till en ledare för att exempelvis integrationsarbete ska lyckas, ett stärkande av en viss organisationsmodell och förväntan på att det är ledare som ska vara de drivande, eller att man måste vara ledare för att kunna vara agent. Andra former av organisationer och agentskaper får därmed svårare att utformas.</p>
<p>Ett subalternt agentskap</p>
<p>Amanc Demir arbetade på koncernen där jag gjorde deltagarobservationer. Han är ett exempel på ett kanske oväntat agentskap. Hans berättelse utgör en viktig vink om en motstrategi i det vardagliga. I Amancs arbetsuppgifter ingick att plocka bort några träbitar som stagade upp pappersbuntar som skulle bindas till kataloger. En dag började det komma träbitar där någon skrivit ”svarta åk hem” respektive ”ta inte mitt jobb”. Amanc samlade på sig de här träbitarna som han förstod var adresserade till honom. Budskapet uppfattade han som trakasserier och det fick honom att agera. Han gick till sin chef och till personaladministratören och berättade om det som hänt. Amanc berättade för mig hur alla ställde upp på honom, hur hans överordnade efter Amancs agerande också betonat att ett sådant uppträdande kunde leda till uppsägning.</p>
<p>Det fanns en idé på de här brickorna om att ”hem” och ”jobb” var en plats för vita men inte för andra: Ett slags (de)markering av arbetsplatsen och av klass, utifrån rasistiska kriterier. Den meningstilldelningen utmanade Amanc. Amanc var med om att i någon mån omvandla föreställningarna om vem som hörde hemma var och vilka som får lov att tillhöra arbetarkollektivet. Kanske kan man ana att hans agerande kan ses som ett uttryck för en antirasistisk diskurs som inte bara gjorde hans politiska position möjlig utan med vilken också positionen ”rasist” skiljs ut och stigmatiseras. ”Rasisten” hör inte hemma i centrum, i hemmet. Han eller hon ska befinna sig i marginalen. Det är den diskurs jag tidigare också kritiserat för att just placera rasismen långt borta från en tänkt svensk normalitet , vilket innebär att den rasism som upprepas i jämställdhetsarbete och av myndigheter förblir oproblematiserad. När den här diskursen aktiverades av Amanc fick den dock betydelse för marginaliserandet av den person som skickat brickorna och för ett återupprättande av Amanc som tillhörig.</p>
<p>Amancs berättelse, och min berättelse om honom, är viktiga just för att de är kontrastiva. De skiljer sig från historierna om invandraren och den ledde jag återgivit hitintills (de los Reyes & Mulinari 2005). Kanske kan man också i Amancs berättelse se hur en antirasistisk diskurs kan komma att bli relativt hegemonisk och influera en organisation. Alternativt kan man i just den här värdegrundsstrategin också se hur det skapades ett företagligt vi där diskriminering på andra nivåer i företaget osynliggörs. Men det hindrar inte att gränserna för vems hemmet är blev ifrågasatta genom Amancs agerande och att företagsgemenskapen i det här sammanhanget snarare blev till för Amanc än för ”rasisten”.</p>
<h2>Om ett intersektionellt perspektiv på strategisamhället</h2>
<p>I det här kapitlet har jag genom en rad exempel visat hur exkludering förekommer i strategier som syftar till integrering, jämlikhet och lika värde. Metodiskt och teoretiskt har jag utgått från ett intersektionellt perspektiv där kategorier som klass, kön, ras, sexualitet men också ekonomi och tillväxt ses som konstruerade och som formade i relation och motsats till varandra. I de analyserade strategierna skapades alltid ett ”vi”, en grupp inom vilken det förväntas råda en form av konsensus. Det kunde handla om Sverige som en ekonomisk gemenskap eller ett Europa som en modern enhet i kontrast till de andra . Det kunde också handla om ett förväntat heterosexuellt ”vi”. Dessa vi, kunde också konstrueras tillsammans och underströk därmed exkluderingen av de andra . Det kunde exempelvis handla om uppmålandet av ett nationellt jämställt samhällsäktenskap som ansågs vara bra för den ekonomiska tillväxten och vice versa.</p>
<p>Konstruktionen av ”vi” utgör en nödvändig dimension i allt politiskt arbete. Det är genom konstruerandet av allianser som alternativa förståelser kan få genomslag. Ett ”vi” förutsätter också ett ”dom” mot vilka man tar avstånd och mot vilka alternativ formas. Att tänka sig en politik utan vi  och dom  och utan konflikter mellan dessa är därför omöjligt (Mouffe 2003). De ”vi” som konstrueras i strategierna som jag diskuterat i kapitlet måste dock också utsättas för press och dekonstrueras. De exkluderade inte bara politiska motståndare – som exempelvis patriarkala förespråkare, homofober, eller rasister, som alla är positioner som skiljts ut utifrån motdiskurser – utan också en rad av andra de andra . De ”vi” som strategierna byggde på formerades sålunda inte bara i relation till sina motståndare utan också utifrån normativ vithet, nationalitet, klass eller heterosexualitet. Därmed legitimerade de här strategierna inta bara rasism, heteronormativitet eller klassdiskriminering. De var också med om att återskapa och normalisera uppdelningar som kön, sexualitet, klass och ras. Ytterligare ett problem med de ”vi” som konstruerades genom de analyserade strategierna var att de inte framstod som politiska utan essentiella. Det var ”vi” i Sverige och i Europa. Det talades om ett förgivettaget heterosexuellt och kristet ”vi”. Det gjorde inte bara att många exkluderades från dessa tänkta gemenskaper. En mängd människor blev del av detta ”vi” oavsett man identifierade sig med det eller inte och oavsett om man uppfattade de problem som diskuteras utifrån en helt annan diskurs. När Sverige skapades i Winbergs och Bennets debattartikel var det som om inte konflikter om ekonomin fanns. Likaså osynliggjorde detta ”vi” alla de skiktningar som fanns inom den föreställda gemenskapen.</p>
<p>I kapitlet har jag också problematiserat undersökningar om de andra  – där vissa grupper skiljdes ut och gjordes till objekt för en förväntad norm att ha åsikter om. Folkhälsoinstitutets och integrationsverkets attitydundersökningar, för att ta konkreta exempel, blev del i ett återkonstruerande av ett svenskt apartheid där de som betraktades som svenskar, kristna och heterosexuella gavs rätten att uttala sig om de andra . Det var också de förra som tillsammans med exempelvis dem som definieras som ledare som tilltalades som subjekt, som några som förväntades agera.</p>
<p>Men i kapitlet har också en rad instabiliteter diskuterats. Strategierna kunde ses som en viktig del av samhällskonstruktionen. Därmed framträdde ett samhälle i ständig tillblivelse. Samhället var inte bara en plats för normupprepningar utan också en plats för normstrider. Av strategierna att döma tycktes det finnas starka diskursiva förväntningar på omvandling. Med ett intersektionellt perspektiv blev det emellertid också uppenbart att budskapet i exempelvis olika värdegrundsstrategier ibland kunde vara motsägelsefulla, vilket i sig kunde leda till mer oväntade former av förändringar. Så kunde exempelvis hbt-personer konstrueras som avvikande i en strategi och som yttersta beviset på modernitet i en annan. I kapitlet har jag också beskrivit hur agentskap kan iscensättas också av den som annars marginaliserats och gjorts till ickesubjekt. Det handlade exempelvis om att som marginaliserad tilltalas som och identifiera sig med en ledarposition. Detta iscensättande kan också innebära en utmaning av en diskursiv princip – som att ledaren förväntas vara vit och man. Ett annat exempel från kapitlet handlar om föreställningen om rasisten i marginalen. När denna föreställning återkom i jämställdhetsarbete innebar det ett bekräftande av ett tänkt centrum som normalt och korrekt. De rasistiska föreställningar som fanns också i jämställdhetsarbetet osynliggjordes. När Amanc, själv definierad som invandrare och ledd, upprepade samma diskurs innebar det att han skapade sig tillhörighet. Han var mer hemma i Sverige och på företaget än rasisten. För att vara hemma skulle man inte vara rasist. Att vara rasist var inte svenskt. Positionen rasist är starkt stigmatiserad och inte förenlig med svensk självbild. Det blev ett redskap för Amanc att skilja ut, exkludera den som utsatte honom för trakasserier. Samma diskurs kom alltså att få olika effekter beroende på hur och i relation till vilka andra diskurser den upprepades. Att studera den här möjliga mångtydigheten är också viktigt i en intersektionell ansats. Det är en viktig berättelse som visar på hur kritik kan bli möjlig.</p>
<h2>5 Antidiskrimineringens dilemma Representationer i Kommunalarbetaren 2003–2004</h2>
<h2>Monika Edgren</h2>
<p>I en artikel som jag skrev för tiotalet år sedan som introducerade feministiska perspektiv i svensk historisk forskning om nationalism framhöll jag i polemik mot stora delar av denna forskning att etnicitet inte är något som människor har, det är ett begrepp (Edgren 1996). Och som sådant används det för att förstå hur skillnad mellan subjekt skapas på grundval av diskurser om nation, språk och kultur. Vi behöver begrepp för att kunna förmedla oss men tyvärr tycks begreppen ofta användas utan insikter om att det är just verktyg för talet och inget annat. Därför har också språkets makt blivit viktigt inom samhällsvetenskaplig och humanistisk forskning. Den sammanblandning av kunskapens verktyg och verklighetens beskaffenhet (ontologi) som jag vände mig emot är verksam även i integrationspolitiken (och i jämställdhetspolitiken) där människor delas in i grupper som bygger på ontologiska antaganden om ”etniska” tillhörigheter (respektive könstillhörigheter). I forskarantologin Bortom Vi och Dom. Teoretiska reflektioner om makt, integration och strukturell diskriminering (SOU 2005:41) framhålls att förutsättningarna för en lyckad integrationspolitik är att i stället för att fokusera på människor, ”invandrare”, som skall integreras med hjälp av bland andra ord som mångkulturalism, rikta energin mot att synliggöra de mekanismer som hindrar integrering, dvs. att byta fokus från ontologi till kunskapens verktyg. Begrepp som invandrare med dess olika avledningar är, som idéhistorikern Amanda Peralta hävdar, ontologiska metaforer som ”normaliserar den diskriminering som faktiskt sker”. Uppgiften blir i stället att blottlägga de mekanismer som skapar ”etnisk” skillnad, könsskillnad etc (Kamali 2005; Peralta 2005: 201; Brune 2004). Varför är det då viktigt att upplösa skillnad? Jo, för att skillnadstänkande låser fast subjekt i oföränderliga positioner och har ofta legitimerat makt och hierarki, över- och underordning. TPF FPT  Härigenom kan även kunskapens verktyg bli grund för strukturell diskriminering genom den symboliska makt som ligger i att beteckna subjekt.</p>
<p>Denna artikel skall handla om symbolisk makt i arbetslivet genom en analys av representationsformer i facktidningen Kommunlarbetaren. Att representera subjekt i medier och därmed bidra till att skapa deras mening och innebörd är en form av symbolisk makt. Inledande exempel från tidningen får utgöra avstamp för en problematisering av representationer och kunskap. Därefter redovisar jag mina teoretiska och metodologiska utgångspunkter för studien.</p>
<p>Det första exemplet handlar om två vårdare som intervjuades i en artikel i Kommunalarbetaren där de ombads reflektera kring äldrevården i relation till Carin Mannheimers film Solbacken avd e, som handlar om ett äldreboende, om personalen och om människorna som bor där. I reportaget nämnde vårdarna något som ”de märkt att man inte får prata om”, nämligen problemet med vikarier från bemanningsföretag. Vårdarna – vita, medelålders kvinnor – menade att dessa vikarier är outbildade och att de inte kan svenska. De framhöll också att gamla inte är vana vid ”mörkhyade människor”. Vårdarna refererade även till en gammal dam som yttrat att hon ville hem, hon ville ”inte vara i Afrika”. I reportaget lämnades dessa åsikter därhän (Kommunalarbetaren 2003/4: 32–33). Vårdarna framstår i dessa representationer som delaktiga i en rasifierande diskurs genom att de hänvisar till de äldres ovana vid ”mörkhyade människor” vilket legitimerar att färgen på huden är en grund för indelning av människor och som föreskriver vem som är hemma och vem som är borta. Detta är delar av en kolonial diskurs. Håkan Jönsson som gjort en intervjustudie kring skepsis och motstånd hos äldre omsorgstagare mot personal av utländsk härkomst menar att personalen ursäktar rasism genom ett vårdprofessionellt beteende. Däri ingår ursäktanden till följd av demens hos de äldre och med hänvisning till att de gamla inte har vana vid människor med mörk hud. Rasism kan även döljas bakom hänvisning till bristande språkkunskaper. Jönsson diskuterar i anslutning till detta att personal som gör sig till tolk för de gamlas åsikter om bristande språkförmåga hos personal inte tar ansvar för sina egna åsikter. Detta kan vara kamouflerad rasism eftersom hänvisning till bristande språkkunskaper är legitima klagomål och som sådana oantastliga. Sådana fall visar att personalen är medveten om att rasism är både otillåten och olämplig. Jönsson menar även att personal som vill bekämpa rasism sällan har tillgång till analysverktyg som utgår från en antirasistisk norm. De reproducerar därför rasistiska föreställningar (Jönsson 2005: 68–92).</p>
<p>Kommunalarbetaren hade redan före reportaget ovan uppmärksammat frågan om rasifiering bland äldre vårdtagare inom vården (och bland personal?) även om arbetsplatsreportaget lämnade problemet utan avseende. I ett nummer några veckor tidigare publicerades en essä, skriven av ett före detta vårdbiträde, nu doktorand vid KTH. Essän handlar om Abbe i hemtjänsten som första gången kom hem till en äldre man som behövde hjälp. Först fick Abbe stanna ute i trappan så att den äldre mannen inte skulle bli skrämd av färgen på hans hud och sedan närma sig successivt och bevisa att han är den han gav sig ut för att vara. Slutligen vann Abbe erkännande (Kommunalarbetaren 2003/1: 34–35).TPFFPT   Den lösning för integration som presenteras i essän och som Kommunalarbetaren valt att publicera är på samma sätt en ursäkt för de äldres ovana vid ”mörkhyade människor”. Fokus är på invandraren som skall integreras genom successiv och ökad närvaro i Sverige och hos de äldre. Representationen av Abbe i hemtjänsten är i sig ett led i detta arbete som innebär att synliggörande av mörk hud i samband med upplysningskampanjer skall eliminera fördomar. Denna strategi, menar jag, är problematisk.</p>
<p>Kommunalfacket har ett problem därigenom att en växande andel utlandsfödda skall känna sig välkomna som medlemmar, erövra förtroendeposter i facket och bli anställda i organisationen. Diskrimineringsombudet har kritiserat fackföreningarna generellt för att de inte tillräckligt arbetar för att stoppa ”etnisk” diskriminering och detta gäller även Kommunal som räknar 19 procent utlandsfödda bland sina medlemmar vilket emellertid inte märks i organisationshierarkin (Kommunalarbetaren 2003/6: 12). TPF FPT  Problemen hänger ihop med de omfattande strukturella förändringar som ägt rum på svensk arbetsmarknad under 1900-talet. Fackföreningsrörelsen har hanterat förändringarna på olika sätt, använt olika strategier, menar Anders Neergaard. En viktig strategi har varit integrering av arbetskraften för att motverka splittring och lönenedpressning. Detta har emellertid också inneburit att strukturella konflikter osynliggjorts. Men detta betyder också att fackföreningarna inte vill kännas vid begrepp som rasism vilket kan försvåra antidiskrimineringsarbetet (Neergaard 2002).</p>
<p>Samtidigt är det viktigt att framhålla att kommunalarbetarförbundet aktivt arbetar med att motverka diskriminering. Förbundsstyrelsen tog den 11 mars 2003 beslut om att följa en antagen plan mot diskriminering som skall efterlevas genom utbildning och konferenser. Däri ingår jämställdhet och mångfald, homokompetensprojekt, integrerings- och rekryteringsprojekt. Förbundet skall även på förlaget Bilda ge ut en bok om antidiskriminering (Kommunalarbetaren 2003/6: 12). Jag menar att det är angeläget att studera representationerna av en organisation som Kommunalarbetarförbundet av flera skäl. Förbundet organiserar 19 procent som har utländsk bakgrund och könsfördelningen är mycket ojämn vilket i sig är intressant. Men det viktigaste skälet är att förbundet aktivt arbetar med diskrimineringsfrågor vilket är mycket framträdande i förbundstidningen. Detta aktiva ställningstagande, som chefredaktören Liv Beckström arbetar hårt med, tar sig uttryck som till exempel fastslåendet att antidiskriminering är fackpolitiska frågor och här kommer mitt andra exempel. Denna starka markering föranleddes av ett debattinlägg rörande ett 3-sidors text- och bildreportage om en lesbisk undersköterska och hennes rätt till kärlek. Intervjupersonen, Malin, säger att livet är att ”komma ut varje dag” och att hon inte är annorlunda som lesbisk, utan det är människors blickar som är problemet. Reportaget följs av en upplysande text om hur fördomar kan motverkas. Det framgår också att kommunal är med i ett projekt om homo- och bisexuella i arbetslivet. Projektet har fått pengar från EUs Equal-program (Kommunalarbetaren 2004/4: 28–31). Några nummer senare publicerades en insändare som protesterade mot att tidningen tar upp plats med sådana frågor om homosexualitet. Chefredaktören Liv Beckström svarade att;</p>
<p>De som har en sexuell läggning som inte är enligt normen måste förklara och försvara sig mot fördomar mer än andra. Att motarbeta diskriminering är en del av tidningens policy och också en viktig facklig fråga. Det gäller kön, etnicitet och sexuell läggning (Kommunalarbetaren 2004/6: 26–27).</p>
<p>De två exemplen ovan visar att Kommunalarbetarens fackpolitiska arbete mot antirasism och antisexism faller inom den kritik jag riktat mot det ”ontologiska” och individualistiska perspektivet. De båda reportagens innehåll har en gränssättande funktion. Text och bild skall råda bot på ovanan hos ”svenskar” att betrakta den svenska arbetsmarknaden som ”etniskt” svensk och heterosexuell genom att öka närvaron av De Andra, ”de annorlunda”, samt genom upplysningskampanjer för att utrota fördomar. Detta är ett vällovligt arbete men skillnadstänkandet utmanas inte. Jag menar att det är mer fruktbart att ställa frågor om vilka mekanismer som hindrar integration och frågar därför efter vilka de strukturella hindren är. Och då tänker jag på att förställningen om ett Vi och ett Dom är sådana mekanismer som kan ta sig olika uttryck. Men det skall också sägas att min kritik utgår från ett antidiskrimineringsarbete på Kommunalarbetarens redaktion som är mycket ambitiöst och seriöst. Utan denna ambitionsnivå vore kanske kritiken en annan.</p>
<h2>Kommunalarbetare i förändring</h2>
<p>Kommunalarbetarförbundet fyller snart hundra år. Det bildades 1910 och är starkt knutet till välfärdsstatens uppbyggnad och kriser. Från början manligt dominerat blev det med den s k offentliga sektorns expansion kvinnodominerat. Avregleringar, privatisering och nedskärningar av de gemensamma utgifterna karakteriserar generellt det sena 1900-talet och sekelskiftet 2000, liksom segregering av arbetskraften. Av efterkrigstidens invandring har skapats en nischad arbetsmarknad där kvinnor och personer som inte är födda i Sverige har positionerats som arbetsmarknadens Andra. Narrativer i vardagslivet om kompetenser och lämplighet har kopplats till dessa grupper och styrt dem till särskilda nischer på arbetsmarknaden, menar Woukko Knocke och Paulina de los Reyes (Knocke 1991; de los Reyes 2002a). Samtidigt har det också på den senmoderna västerländska arbetsmarknaden skett en destabilisering av könsnormer i relation till arbetsuppgifter. Maskulinitetsforskaren Marie Nordberg menar dock att det som där belönas är ”ett androgynt västerländskt medelklassförankrat och ungdomligt utseendeideal och att röra sig mellan manligt och kvinnligt konnoterade egenskaper och positioner”(Nordberg 2004: 56).</p>
<p>Den senmoderna västerländska arbetsmarknaden kännetecknas även av ekonomisk globalisering vilket orsakat såväl en förändrad syn på nationalstatens sociala åtaganden som dess politiska suveränitet även om sambandet häremellan inte är entydigt (Thörn 2002: 36–52). Statsvetaren Seyla Benhabib menar att nationalstaterna är för små för att rymma alla olikheter. Den ekonomiska globaliseringen leder till att statens administrativa-materiella funktioner bäddas in i ett alltmer instabilt sammanhang där staten inte kan ta ansvar. Den är för liten för att ta itu med de ekonomiska, miljömässiga och immunologiska problem som skapas. Territorialiteten blir en begränsning. Den globala ekonomin undergräver nationalstatens förmåga att omfördela och skapa social rättvisa. I stället erbjuds transnationella identiteter framför allt genom migration och genom informationsflödet. Frågan som Benhabib ställer i detta sammanhang är hur demokratisk legitimitet kan uppstå när VI-et i föreställningen om ett folk är utslitet (Benhabib 2004).</p>
<p>Även om mina frågeställningar skiljer sig från Benhabibs beträffande synen på gränsdragningar mellan Vi och Dem, där Benhabib förespråkar dialoger i syfte att erkänna kulturella flexibla identiteter (men att samtidigt också erkänna att kulturer formas relationellt och därmed skapar flexibla identiteter) och mina handlar om att dekonstruera utifrån tillskrivna identiteter, så menar jag att hennes skrivning ramar in delar av de problem som fackförbunden måste hantera och i den här studien särskilt frågan kring hur VI-et i Kommunalarbetaren representeras. Vilka röster får höras och i vilka sammanhang? Solidaritet sätts på prov när arbetskraftens sammansättning förändras. Men det är därav inte givet vilka som kommer att vara solidariska mot vilka och inte heller vilka som kommer att tillskrivas rollen, som De Andra. Det är komplicerade skillnadsskapande processer som skär över olika maktaxlar som kön, klass, sexualitet, religion och nation och dessa positionerar subjekten på flerfaldiga sätt. Ett subjekt som skapas av och underordnas i t.ex. en heteronormativ diskurs kan överordnas i en klassdiskurs, eller i en etnodiskurs. Strukturell diskriminering förutsätter skapandet av en underlägsen Andre, men som Paulina de los Reyes framhåller är den underlägsne Andre inte given utan det är alltid fråga om gränsdragningsprocesser. Hon menar att ett intersektionellt perspektiv hjälper till att förstå hur dessa processer opererar. Själv tycker jag inte att begreppet intersektionell behövs för att förstå att subjekt positioneras såväl utifrån som inifrån på flerfaldiga sätt. Det är för mig ett självklart sätt att tänka. Däremot förtjänas det att upprepa de los Reyes poänger med att använda ett intersektionellt perspektiv, nämligen att benämnandet och betecknandet av den Andre påverkar människors materiella villkor men detta möts alltid av olika institutionella praktiker och handlande. ”Trots att föreställningen om människors inneboende olikhet löper som en röd tråd i alla uttryck för diskriminering är relationen mellan strukturer, institutioner och individer inte determinerade på förhand” säger hon, och fortsätter med att i anslutning till Lena Martinsson framhålla att i ”intersektioner mellan dessa nivåer finns det utrymme för skilda institutionella praktiker och spelrum för individuellt agentskap som kan relateras till de resurser och handlingsmöjligheter som uppstår i intersektionen mellan kön, klass etnicitet, m.m”. Detta påverkar individens möjligheter i förhållande till diskriminering eftersom olika samhällspositioner ger olika tillgång till resurser, menar de los Reyes (de los Reyes 2005: 243– 244). TPF FPT  På det sättet skymtas sprickorna i makten och därmed förändringsmöjligheterna.</p>
<h2>Material, metod och teoretiska utgångspunkter</h2>
<p>Kommunalarbetarförbundet är Sveriges största fackförbund med ett medlemsantal på ca 600 000. Hälften arbetar i vården och 80 procent är kvinnor. Den fackliga anslutningen är mycket hög. TPF FPT  Tidningen som kommer ut med tjugotvå nummer per år läses av 670 000 personer och enligt undersökningar som gjorts läses huvudsakligen sådant som ger nytta som t.ex. nya avtal, samt arbetsplatsreportage. TPF FPT  Min analys utgår från tidningens arbetsplatsreportage första halvåret 2003 respektive 2004. Sammanlagt omfattas 22 nummer och 118 reportage. Andra delar av tidningen, såsom debatter och insändare, lämnas därhän då jag koncentrerar mig på de delar som läses mest. Reportagen är de synligaste delarna av tidningen med mycket bilder. Förutom insändarsidor och debatter är det framför allt där som medlemmarna synliggörs och även där som jag i min undersökning funnit att förbundstidningen synliggör sin policy med avseende på jämställdhet, antisexism och antirasism. Mitt intresse är emellertid inte enbart medlemmarna i förbundet utan organisationen som helhet. Arbetsplatsreportagen fångar in även tjänstemän/kvinnor i förbundet. Fackförbundet är ramen för den gemenskap som arbetslivsgemenskapen modelleras kring och frågan är därför ytterst vilka gränser förbundet sätter för representationerna av Vi-gemenskapen. Uppdraget för Kommunalarbetaren bör i detta avseende vara att inkludera alla på lika villkor, få alla att känna sig hemma i förbundet, trots olikhet när det gäller tillgång till resurser. Arbetsplatsreportagen skall vara igenkännande och samhörighetsskapande genom att förmedla såväl trivsel som kritiska röster. Förbundets styrka är beroende av medlemmarnas känsla av tillhörighet och solidaritet. Normativ svenskhet och normativ sexualitet i representationerna sätter dessa känslor av tillhörighet på prov.</p>
<p>När jag arbetar med tidningen Kommunalarbetaren är jag intresserad av att veta hur Vi-et i förbundet formas och vilka eventuella hinder som finns. Antidiskriminering är en viktig del i detta arbete som jag särskilt uppmärksammar. Min tolkning sker utifrån teorier och metoder som syftar till att blottlägga om och hur skillnad skapas och upplöses utifrån diskurser om kön, etnicitet, religion, sexualitet. Det analytiska grepp jag använder mig av för att frilägga diskursivt skillnadsskapande och skillnadsupplösande är att granska hur människor positioneras i reportagen och vilka subjektspositioner som är möjliga att inta? Jag värderar sedan dessa positioner utifrån en analys av makt, inflytande och tillhörighet, eller det som Benhabib kallar demokratiskt deltagande och kulturellt medlemskap.</p>
<p>Det som är intressant i detta arbete är hur skillnad konstrueras. Som exempel kan nämnas att skillnad kan konstrueras negativt genom marginalisering vilket sker i rasifierande och sexifierande diskurser. Skillnad kan också skapas som en tillgång och ses som en källa till glädje och identitet. Men båda dessa bygger på motsättning. De formas i relation till något och relationerna är sällan jämlika. Dessutom bygger skillnadstänkandet på en homogenisering av kategorier som t.ex. kvinna/man (Woodward 1997: 35 ff)</p>
<p>Som forskare gör jag anspråk på att frilägga de symboliska maktstrukturer, diskurser, som skillnadstänkandet bygger på. En diskurs som är verksam i reportaget om äldreboendet är en nationalistisk diskurs. Den äldre dam vars ord om att hon inte ”ville vara i Afrika”, och som citerades av vårdarna fick också stöd av dem genom hänvisningen till att äldre är ovana vid mörkhyade människor. Tankefigurerna i damens språk bygger på en nationalistisk stereotyp som konstruerar svenskhet. Den bygger på skillnadsparet borta/hemma. Det hem som impliceras i texten är det svenska nationella hemmet och diskursen medger inte alla subjekt tillträde dit utan vidare. Denna diskurs skapar rasifierade grupper. Rasdiskurser relaterar till nationella och etniska ideologier, menar Floya Anthias och Nira Yuval-Davis. Rasdiskurser hör till det tankegods som konstruerar kollektiv tillhörighet ”postulated through notions of common origin or destiny […]. These involves mechanisms of both inclusion and exclusion of individuals on the basis of the categorization of human subjects into those that can belong and those that cannot” (Anthias & Yuval-Davis 1992: 71ff). TPF FPT</p>
<p>Skillnadsparet manligt/kvinnligt är också närvarande i de båda representationerna ovan av Abbe i hemtjänsten och Malin som är lesbisk. Men representationernas fokus på fördomar mot avvikare, alltså på ontologiska frågor, osynliggör den heteronormativa diskurs, alltså på kunskapens verktyg, som upprätthåller skillnad. Judith Halberstams begrepp female masculinity och male femininity tas som utgångspunkt för en analys av hur man kan komma bortom kopplingar mellan män och maskulinitet och kvinnor och femininitet. Kvinnor som kör buss, klädda i uniformer kan ses som en subversiv könspositionering som utmanar ett könsdikotomt tänkande och på liknande sätt kan man tolka män i traditionella kvinnoyrken (se Nordberg 2004). Män som arbetar i hemtjänsten, eller inom vården, kan sägas ha överträtt ett könsdikotomt mönster, liksom kvinnor inom t.ex. brandmannayrket. Dessa representationer kan utmana heteronormativiteten men behöver inte göra det. De kan också bekräfta heteronormativitet.</p>
<p>Dessa båda diskurser; en nationalistisk och en heteronormativ, kan också samverka på olika sätt. Malin framställs som en ”vanlig svensk tjej”, fast annorlunda, som inte har några problem mer än med människors blickar. Bilden upprättar samförstånd med läsarna, de heterosexuella läsarna, de som skall bli av med sina fördomar. Representationen av Abbe i hemtjänsten bidrar till att normalisera svart/man som städare, diskare, vårdare, eftersom den är inriktad på att motverka fördomar, inte på att utmana diskurser som upprättar skillnad. Den bidrar också till att konstruera svenskhet genom såväl innehåll som form, framför allt genom att representationen utesluter andra vårdtagare än de som passar in på svensknormen. Genom att vårdtagaren konstrueras inom svensknormen upprättar texten läsgemenskap med ”svenska” läsare. Vi-et är således uteslutande. Abbe tilldelas objektsstatus i såväl text som bild. Det är andra människor som talar för honom och ordnar för honom. Han blir Den Andre. Han får inte uttala sig vare sig positivt eller negativt om att tilldelas arbetsuppgifter som har feminina konnotationer vilket vid en jämförelse med representationer av män inom svensknormen kan innebära att hans maskulinitet underordnas. De båda representationerna förutsätter således läsare inom normerna för svenskhet respektive heterosexualitet.</p>
<p>Härmed är jag inne på metodfrågorna, dvs. hur materialet kan läsas. Det har redan framgått att det är representationerna av Kommunals medlemmar och medarbetare som står i fokus. Arbetsplatsreportagens texter och bilder framställer och gestaltar relationer och identiteter. Representationer skapar sammanhang och mening för läsaren, men läsaren är aktiv i tolkningsprocessen. Det finns emellertid alltid gränser för vilka tolkningar som är möjliga. I studien av representationerna är jag intresserad av vilka perspektiv på världen och människorna som etableras. Text och bild samverkar. Mina frågor är; Vem får tala, bli hörd och i vilka sammanhang? Hur har bilder valts ut? Framställs människorna i bilden som starka, säkra, svaga, hjälplösa? Förhåller sig bilden jämlikt till betraktaren, eller förutsätter den en norm som subjekten i representationerna är uteslutna från? TPF FPT  Vidare ställer jag frågan om sprickor som skapas och vem som bidrar till destabilisering av förtryckande diskurser? Vilka röster framträder och gör anspråk på berättelser om sig själva och andra i förhållande till historia, överordnade mål och intressen, tolkningar av konflikter och problemlösning? Vilka röster hörs inte, eller konstrueras som De Andra?</p>
<p>De diskursiva ramar som tillgängliggörs fördelar makt och maktlöshet på olika sätt och dessa opererar bland annat genom stereotypisering. Olika maktredskap bidrar härtill, som: Reducering/försök till fixering, och skapandet av den Andre genom exkludering. Vid reducering/fixering är utgångspunkten att olikheter som t.ex. hudfärg och biologiskt kön överdrivs och kondenseras och antas svara mot inre egenskaper. Exkludering från normen upprätthålls genom dikotomisering som t.ex. invandrare/svensk, kvinna/ man, hemma/borta, modernt/primitivt. Stereotypisering bidrar till gränssättning mellan det önskvärda och det icke önskvärda och är därför redskap för symbolisk makt (Hall 1997: 229–260; Bhabba 1994: 66–84). Härutöver är frågan hur oppositionella subjektspositioner tillgängliggörs och om olika underordnade diskursiva grupper har olika tillträde till olika positioner. Floya Anthias och Nira Yuval Davis menar att en homogenisering av förtryckare och förtryckta hindrar oss att se gränsdragningsprocesser utifrån klass, kön, religion, nation, etc och där en person i en kontext kan ockupera en förtryckarposition medan samma person i en annan kontext ockuperar en förtryckt position. (Floya & Yuval-Davis 1992: 14–16). Uppmärksamhet på flerskiktade representationer gör det möjligt att se utifrån vilka positioner det är möjligt att vara överskridare. Med hänvisning till Kum-Kum Bhavnani framhåller Diana Mulinari att forskarna måste inta en kritisk hållning till sin egen forskning och till sin egen situering för att inte skapa passiviserade representationer av underordnade grupper. Passiviserade representationer ”förstärker hegemoniska representationer” (Mulinari 2005: 121) Mitt ansvar som forskare är att göra den kritiska reflexiviteten till min ständiga följeslagare. Hur väl jag lyckas vara lyhörd för olika röster, för andra ”lokaliseringar” än det hegemoniska sättet att förstå samhället, återstår att bedöma. TPF FPT</p>
<p>I det följande arbetar jag med en uppdelning av materialet utifrån olika teman som knyter an till mina teoretiska perspektiv. Dessa teman utgår från skillnadsskapande diskurser men jag är även intresserad av skillnadsupplösande, destabiliserande, representationer. Jag skall undersöka representationer av kommunalarbetare och anställda i Kommunals organisation med avseende på vilka subjekt som självklart hör hemma där och vilka som ifrågasätts eller faller utanför. Konstruktionen av borta/hemma sker bland annat genom förfrämligande på olika sätt. Utifrån materialet kommer jag att visa att tillhörighet skapas genom aktiva subjektsrepresentationer i förhållande till demokratiskt deltagande (fackligt deltagande) och kulturell gemenskap. Konstruktionen av kvinnligt/manligt sker också bland annat genom förfrämligande av kön i förhållande till vissa verksamheter och samhällsideal. Detta har också en demokratisk dimension och utifrån materialet kommer jag att diskutera på vilket sätt kön representeras i förhållande till demokratiskt deltagande.</p>
<h2>Borta/hemma</h2>
<p>Demokratiskt deltagande</p>
<p>Rubriken Demokratiskt deltagande samlar cirka hälften av representationerna i de angivna numren av Kommunalarbetaren. TPF FPT  Den inkluderar frågor som rör nedskärningar, arbetsmiljö, hållning till privatisering och inte minst stridsåtgärder. Det som förenar dem är att här finns möjlighet till kritik gentemot fackföreningen, kommunen, eller samhället i stort. En kritisk hållning förutsätter en viss nivå av trygghet hos subjekten vilken kan bottna i en självklar känsla av att höra till samhället i stort, dvs. vara inkluderad i normen. Men den kan även bottna i utbildning, högre klassbakgrund än arbetet förutsätter och tillhörighet i traditioner med politisk deltagande.</p>
<p>Privatiseringarna är ett område där fackliga frågor representeras och detta är i sammanhanget intressanta representationer därför att de griper in i den svenska självbildens historiskt grundläggande värden rörande välfärdsstaten. Inom de kommunala ansvarsområdena möter privatiseringar mycket kritik i Kommunalarbetarens representationer. Vården, busstrafiken och ambulansverksamheten uppmärksammas särskilt. Typiska representationer för detta tema är till exempel av undersköterskorna på Sankt Görans sjukhus som kritiserar privata bolag utifrån egna erfarenheter. Rubriken talar om en jätte som växer och att småfolket måste få höras. I ett annat reportage talas om att personalen flyr från Attendo Care. Det är vårdare vid ett äldreboende som kritiserar privat vård. Undersköterskorna vid Sankt Görans sjukhus och vårdarna i äldreboendet med Attendo Care som arbetsgivare befinner sig till namn och utseende inom svensknormen (Kommunalarbetaren 2003/3: 16–17; 2003/6: 22–23). Det är också representationer av subjekt inom svensknormen som talar för de gamla. Genom stereotypen reducering/fixering som överdriver och kondenserar skillnad framställer en representation vårdare vid ett äldreboende. Vårdarna ser på personal från bemanningsföretag som olika dem själva genom såväl kultur som hudfärg, vilket innebär att den grupp de talar för, ”de gamla”, homogeniseras, görs till en grupp lik dem själva, och konstrueras som svensk med rötter i Sverige. De gamla ses som representanter för en slags mytisk gemenskap som inte vilka subjekt som helst kan tala för (Kommunalarbetaren 2003/4: 32–33).TPFFPT</p>
<p>Upphandlingar inom busstrafiken är ett annat område för fackliga frågor om privatiseringar med representationer av kritiska röster som ställer krav på anställningstrygghet. Entreprenörerna väljer och vrakar bland personalen, säger det fackliga ombudet vid busstrafiken i Blekinge. Andra reportage framställer subjekt som för livliga diskussioner kring fördelar och nackdelar (Kommunalarbetaren 2004/4: 16–18; 2004/4: 20–21; 2004/4: 22–23). Kring fördelar och nackdelar med privata bolag förs diskussioner av män i anläggningsarbeten och driftssystem (Kommunalarbetaren 2004/6: 20– 21, 22–23). Övervägande delen av dessa reportage med kritiska röster mot hur samhället säljer ut verksamheter som äventyrar både vårdtagares och anställdas trygghet, men även med röster som sakkunnigt diskuterar fördelarna med privata bolag, privilegierar subjekt inom svensknormen. De representationer som gäller privatiseringar som fenomen skiljer sig härvidlag från arbetsplatsrepresentationer av kommunalare anställda inom privata bolag. Som fenomen strider privatiseringar av framför allt vård-och omsorgssektorn mot välfärdssamhällets hegemoniska syn på ansvar. De subjekt som intar en kritisk och argumenterande position i representationerna talar därför utifrån en tillhörighet i ett vidare kollektiv än kommunal, dvs. tillhörighet i samhället i stort. Denna tillhörighet ger stöd och en trygg position varifrån man kan göra anspråk på att få vara kritisk. På så sätt konstruerar de kritiska subjekten svenskhet.</p>
<p>Kanske kan det vara så att privata bolag, t.ex. städbolag och personaluthyrningsbolag rekryterar procentuellt fler med utländsk bakgrund? Ett reportage om städarna i ett städbolag vid Huddinge sjukhus antyder att många med utländsk bakgrund har varit anställda. Reportaget handlar om uppsägningar när ett nytt bolag har tagit över uppdraget. I bildreportaget framträder Busa Mutavics som efter 20 år i jobbet först blev nekad fortsatt anställning men som sedan fick fortsätta tack vare att skyddsombudet hjälpte till. Mutavics talar om att hon blev kallad till intervju för att redovisa hur länge hon städat och hur bra hennes svenska är. Hon säger att hon kan bra svenska och att hon sällan är sjuk. Hon talar i reportaget om hur ledsen hon är för att hon förlorat så många arbetskamrater som inte alltid kunde så bra svenska och att en del av dem var långtidssjuka (Kommunalarbetaren 2004/11: 16–17). Städerskan Mutavics intar en relativt svag subjektsposition i reportaget om städbolagen vid Huddinge sjukhus. Rubriken 118 städare förlorade jobben – företaget anställde andra syftar till en kritisk hållning mot privata bolag och Mutavics får en roll i denna representation men den är relativt lågmäld och undergiven, vilket visas genom att det framhålls att hon har fått hjälp att behålla jobbet, samt genom ordval som att hon är ledsen över att ha förlorat arbetskamrater. Det är hennes personliga tillvaro som förändrats, hon är inte arg och upprörd generellt över hur privata bolag hanterar personal och hon talar inte för Kommunals kollektiv.</p>
<p>Representationerna som handlar om demokratiskt deltagande verkar ha svårt att bemyndiga subjekt utanför svensknormen med kritisk kapacitet. Fackföreningen är en slags gemenskap som verkar i en större gemenskap, nationen, och de subjekt som inte tillåts en trygg position i den stora gemenskapen får därför en osäker och vacklande hållning i den fackliga gemenskapen. De bidrar därför till en dikotomisering rörande tillhörighet, att vara hemma respektive borta. Men det finns undantag. Det gäller sjukvårdsbolaget Capios som representeras positivt av arbetsplatsombudet Despina Movokostiduo. Hon är fackligt aktiv. Leende och frejdigt möter hon läsarens blick på en jämställd nivå och säger att hon skall resa runt och träffa medlemmar i Kommunal (Kommunalarbetaren 2003/3: 19). Detta visar att det alltid finns en dynamik i hur olika subjektspositioner förhåller sig till olika hierarkier. De resurser som olika subjekt kan mobilisera påverkar i högsta grad möjligheterna att positionera sig själv som aktiva subjekt. I det här fallet kan också den institutionella ramen, dvs. det privata bolaget, ha en viss betydelse genom att inte förhålla sig på samma sätt till den stora gemenskapen, nationen, som de helt skattefinansierade verksamheterna. Det betyder att de som är anställda av privata bolag i högre grad kan uppleva sin anställning som ett affärskontrakt utan några föreställningar om andra former av gemenskaper, dvs. det är företaget som är gemenskapen, inte nationen.</p>
<p>Arbetsvillkor/arbetsmiljöreportagen är ganska få och spänner över vida teman. Det är därför svårt att göra några tydliga tolkningar. Men jag vill kommentera en representation som inte bara är svag utan som också bidrar till passivisering av underordnade grupper med mörk hudfärg. Under rubriken ”Nu drar smutsen in i skolorna” presenterar ett stort bilduppslag, med kameravinkel ovanifrån, städaren Cheick Diallo på väg in genom en dörr med sin stora städvagn. Han har svårt att komma genom dörren vilket för övrigt också texten talar om. En annan städare som dock inte är med i bild, Abdul Ahamed, säger att han städar på en annan skola och bara har en timme på sig att städa. Dessa två städare besvarar frågor men driver inte arbetsmiljöfrågorna själva. Denna passiviserande representation understryks av att Diallo inte möter läsarens blick. Han vänder huvudet nedåt och blir på så sätt objektifierad. Den som däremot får tillfälle att lägga ut texten om arbetsmiljön är den vita, fd städerskan Rigmor Samuelsson som också var facklig företrädare på ISS. Hon berättar att det på den tiden då hon städade fanns två städare på heltid (Kommunalarbetaren 2004/8: 6–8). Syftet med reportaget är att visa upp orimliga arbetsvillkor vilket understryks av att de båda städarna inte ens hinner ta sig tid att förmedla sina synpunkter men samtidigt genomkorsas denna fackkritiska aspekt av att städarna objektifieras. Representationen blir därför också kontraproduktiv. Det högt uppdrivna tempot i arbetslivet motverkar i sig fackligt engagemang. Människor hinner inte samtala om arbetsvillkoren och mejsla fram gemensamma erfarenheter som kan producera kritisk kapacitet och aktiva fackliga subjekt.</p>
<p>Nedskärningar och stridsåtgärder är andra reportageområden som har något att säga om fackliga rättigheter. Kommunals strejk på våren 2003 lämnade stort avtryck i tidningen i såväl bildsom textreportage från arbetsplatser. Representationer av subjekt som är kritiska och subjekt som ställer krav på högre löner, bättre arbetsvillkor, bättre arbetsmiljö, positioneras inom svensknormen. ”Vi har fått nog. Betala för vårt knog” är rubriken på ett sådant reportage där två barnskötare demonstrerar för högre lön och mindre barngrupper (Kommunalarbetaren 2003/4: 16–17). Andra exempel är uttalandet från en barnskötare som vågar träda fram och ställa krav trots att hon påstår att man straffas för frispråkighet och det finns många reportage med bilder på strejkvakter med krav på högre lön från såväl vårdarbete som renhållningsarbetare, markbyggare och ambulansfolk. I ett reportage under rubriken ”Strejkbryteri värre än sopstanken” framträder sopåkaren Ulla-Maj Jonsson med stark kritik mot socialdemokraterna i kommunen för att de öppnat soptippen. Likaså talar barnskötaren och sektionsordföranden Janet Magnusson om socialdemokraterna som ”svartfötter” (Kommunalarbetaren 2003/6: 19–20, 2003/8: 6–7, 2003/8: 9, 2003/9: 9, 2003/9: 10–11, 2003/9: 12–15, 2003/9: 22, 2003/10: 6, 2003/10: 10, 2003/10: 12, 2003/10: 16). TPF FPT  Här finns även representationer av vårdfolk som tar på sig ansvar för samhället i stort. Strejkvakten och undersköterskan Gunnar Gellerstedt som framhåller den låga löneutvecklingen i akutsjukvården och avslutar med att säga att ”[A]llvarligt talat så är vi undersköterskor i strejk för att rädda den svenska välfärden” (Kommunalarbetaren 2003/10: 15–16). Dessa representationer är starka därigenom att de adresserar såväl kollektivet Kommunal som samhället i stort genom att tala inte för välfärd i allmänhet utan för den svenska välfärden. De är tydliga exempel på demokratiskt deltagande av subjekt som bidrar till att konstituera sig själva som fackligt aktiva. De mobiliserar resurser inom svensknormen där de är erkända.</p>
<p>Att strejka, kräva högre lön och att ställa krav på samhället verkar vara representationer som privilegierar subjekt inom svensknormen. Dessa representationer bygger på stereotypisering som exkluderar från normen. Men det finns undantag vilket återigen understryker de processuella och dynamiska relationerna. Det finns inga positioner som är givna. Gränsdragningar och positionsförflyttningar äger ständigt rum beroende på kontext och beroende på vilka resurser subjekten kan uppbringa i form av varierande situeringar. Ju fler subjekts-schatteringar desto rikare motståndsregister. Riita Eddib, huvudskyddsombud i Rinkeby och Monica Calderon Diaz, kock vid en förskola i Rinkeby, utmanar normen om vilka som får tala i fackliga frågor. Här är kommunalare som i såväl bildsom textreportaget positioneras och positionerar sig själva som starka subjekt. De båda kvinnorna blickar stadigt in i kameran och adresserar alla läsare. Calderon Diaz talar som strejkande kommunalarbetare, representerar kollektivet Kommunal och ställer fackliga krav. Hon berättar också att hennes två döttrar är med och demonstrerar. Två av dem tar sig fram med sparkcykel och en åker i barnvagn. I intervjun säger Calderon Diaz att ”vi var några stycken som tyckte att det var så tyst när vi strejkande samlades på torget”.</p>
<p>Hon hade därför föreslagit att de skulle skrika slagord. ”Strejken är nödvändig”, menade Calderon Diaz, ”när lönerna är skamligt låga”. Om Calderon Diaz fick bestämma skulle hon ”ta ut alla i strejk och kräva inte bara högre löner utan också mindre barngrupper” (Kommunalarbetaren 2003/7: 6–7, 2003/8: 6–15, 2003/11: 10–11, 2003/12: 8). TPF FPT</p>
<p>Detta är exempel på handlande som hämtar kraft ur olika situeringar. Diaz berättar att de var flera som hade diskuterat under strejken och i samtalet bryts olika tankar och gemensamma erfarenheter artikuleras. I en sådan process konstitueras fackliga subjekt. Diaz förefaller ha intagit en ledande position i strejken genom att hennes förslag om att skrika slagord vunnit gehör. Detta kan vara exempel på hur resurser att agera samhällskritiskt skapas i skärningspunkter mellan olika subjektspositioner.</p>
<p>Men strejken var inte ett tillfälle för alla att konstituera sig som fackliga subjekt. Att kommunalarbetare med utländsk bakgrund är tysta som fackliga subjekt kan, menar Diana Mulinari, förklaras med rädsla för att låta sig representeras om man riskerar att bli representerad som offer, eller att bli exotiserad (Mulinari 2005: 125) TPF FPT . I representationen nedan kan man emellertid spekulera i att den institutionella ramen, den privata sektorn, utgöra det väsentligaste hindret för facklig aktivitet. I ett reportage om strejkhot inom privatvården representeras kommunalarbetarna av två köksanställda utanför svensknormen. Det är Zubeida Abdulkadir och Omar Amin som båda anser att lönen är dålig. Nästa uppslag visar en bild på kocken Vazgen Melikon vid Sophiahemmet. Han är uttagen i strejk men uttalar sig inte. Bildreportaget bemyndigar delvis dessa subjekt tillsammans med texten, men sammantaget är den direkta kritiken från subjekten tillbakahållen och osäker (Kommunalarbetaren 2004/13: 6–8).</p>
<p>Representationerna under rubriken Demokratiskt deltagande har det gemensamt att subjekt utanför svensknormen bara undantagsvis positioneras som fackliga subjekt med rätt att tala i fackliga frågor rörande löner, resursbrister och stridsåtgärder. Härigenom konstrueras ”den riktige” kommunalarbetaren som svensk, dvs. den fackligt aktive som är demokratiskt delaktig. Resultaten kan knytas till en studie av LO-tidningen under 1990-talet som Anders Neergaard och Diana Mulinari gjort. Liksom i Wuokko Knockes och</p>
<p>Paulina de los Reyes studier menar de att invandraren har någon form av problemstatus och de är inte ”svenskar”. Neergaard och Mulinari menar att representationerna av invandraren ”medverkar i skapandet av ’svenskhet’, en nationsbild som konstrueras utifrån kontraster till invandrare. De menar vidare att diskriminering framställs som ett problem i tidningen men att det samtidigt finns en motvilja mot att förstå det som ett strukturellt problem och likaså en motvilja mot att använda begreppet rasism. ”Invandrare” kommer till tals i ”invandrarfrågor”. Men när däremot FAI, fackligt aktiva invandrare, hörs i tidningen framkommer sprickorna och de destabiliserande diskurserna. Det tilldelade talutrymmet överskrids. FAI:s praktiker avslöjar problemen med att använda etnicitet och nationalitet för att beskriva handlande på arbetsmarknaden. Detta inte bara låser förståelser av handlande utan döljer även mängder av samarbete och nätverk mellan olika grupper. Författarna föreslår att diasporiska och transnationella gemenskaper används i stället (Knocke 1991; Mulinari & Neergaard 2004: 120–181, citat 135, 201–209)</p>
<p>Liksom i LO-tidningen är det i Kommunalarbetaren betydligt vanligare att ”invandrare” får representera andra Andra, ”de annorlunda”, än att de får representera hela kollektivet Kommunal eller hela samhället. Detta är ett fenomen som den feministiska forskaren Trin T Min-ha så poetiskt har beskrivit som gällande för vissa kvinnliga akademiker. Som icke-vit, menar Min-ha, blir man bjuden till konferenser, dels för att representera icke-vita, dels för att ta hand om ”invandrarfrågorna”. Med publikens röst, säger Min-ha i sin ironiska essä att [vi] inte kommer för atthöra en person från tredje världen tala om den första (?) världen, vi kom för att lyssna till den olikhetens röst som kunde förväntas ge oss det vi inte kan få och avleda oss från likhetens monotoni. Liksom sina antropologer vilkas specialitet är att upptäcka alla skikt i min falskhet och sanningsenlighet är de i stånd till att avgöra vem/vad som är ”autentisk (t)" och vem/vad som inte är det. Ingen rotlös person blir inbjuden att medverka i denna speciella kvinnosak om inte han/hon bestämmer sig och lägger på ett tjockt lager autenticitet. I min iver att inte göra någon besviken försöker jag efter bästa förmåga erbjuda mina välgörare vad de mest av allt längtar efter: möjligheten till olikhet, men ändå en olikhet som inte går så långt att den ifrågasätter grunden för deras väsen och verksamhet (Min-ha 1999: 222).</p>
<p>Under nästa rubrik diskuterar jag kulturell gemenskap och knyter an till de problem Trin T Minha reser.</p>
<p>Kulturell gemenskap</p>
<p>Under rubriken Kulturell gemenskap diskuterar jag representationer som kan sorteras under temat Relationer människor emellan. Här kunde jag också ha analyserat och tolkat andra representationer under teman som fritid och omvärld, men jag lämnar dem till ett annat tillfälle. Reportagen då invandrare representerar andra Andra, samt det generösa utrymme tidningen lämnar i så gott som varje nummer för synliggörande av ”kommunalare” i länder utanför Europa, skall ses i ljuset av förbundets antidiskrimineringsambition.</p>
<p>Den typ av erfarenheter Trin T Minha beskriver är närvarande i Kommunalarbetarens representationer under temat Relationer människor emellan. Kommunal vill genom sin tidning framstå som ett modernt internationellt orienterat förbund men knyter härigenom an till det problem för integrationsformer jag inledningsvis har diskuterat. Kulturell åtskillnad upprätthålls på olika sätt genom representationerna. Starkast sker det genom passiviserande representationer som till exempel ett reportage om kommunalarbetare som söker asyl. Kommunalarbetarna ifråga har utsatts för tortyr och förföljelse och kan inte återvända till landet de lämnat. Kvinnorna i reportaget är gifta med namngivna män inom svensknormen. Kvinnorna representeras av männen i deras närhet, inklusive Kommunals ombud, Tommy Qvennerstedt, som menar att de som söker asyl ”har jobb, betalar skatt, talar svenska, har ordnade förhållanden och betalar medlemsavgift” och att det då måste vara Kommunals uppgift att hjälpa dem. Reportaget handlar om vad Kommunal kan göra för dessa personer varav många är städare. Det framgår att allt fler av kommunals sektioner stöder asylsökande i deras kamp (Kommunalarbetaren 2004/7: 24–28). Kvinnorna intar svaga och hjälplösa subjektspositioner som bidrar till att (åter)skapa kulturell åtskillnad.</p>
<p>I vissa av de relaterade text- och bildreportagen tilldelas subjekt utanför svensknormen särskilda positioner som t.ex. då fem kvinnor intervjuas i samband med en artikel om våld mot kvinnor. Intervjuns fokus är mordet på Fadime Sahindal (Kommunalarbetaren 2003/2: 2–12). Informanterna var utvalda på grund av sin Annanhet, vilket samtidigt reducerades till en gemensam nämnare, trots en mängd inbördes olikhet. De förväntades ge sakkunnig information. Strategin att representera och synliggöra ”invandrare” är uppbyggd kring förfrämligande och homogenisering och bidrar till att (åter)skapa dikotomin borta/hemma. Dessa representationer belyser även en annan komplexitet, nämligen den både självklara och tvivelaktiga praktiken att själv underordnad talar bäst för andra underordnade. Den är självklar på så sätt att erfarenhet av underordning ger en viss privilegierad position att tala om förtryck, men tvivelaktig därför att den homogeniserar underordning, dvs. att alla underordnade förväntas vara lika eller dela upplevelser av förtryck.</p>
<p>Att vara subjekt i berättelserna kopplas till särskilda kompetensområden som bygger på kulturell åtskillnad, vilket även belyses av en representation av fyra vårdbiträden, varav en förvisso hör till normen för svenskhet, som uttalar sig om kulturskillnader. Reportagen är mycket tydliga med att erfarenheter som förtryckt lämnas åt tolkning av de förtryckta. Detta är samma förhållningssätt som ett s k ståndpunktsfeministiskt antagande om erfarenhetens betydelse i produktionen av kunskap, dvs. att de förtrycktas erfarenhet av förtryck är centralt i uttolkningen (Harding 2004; Hill Collins 2004).</p>
<p>Men samtidigt är det också bland dessa representationer man finner de reflexiva och destabiliserande subjektspositionerna. De reflexiva vilar på kulturellt kapital som innebär att kunna reflektera över relationer och förhållanden som sträcker sig bortom det egna livet och livsvillkoren och som innebär en utmaning mot diskurser om t.ex. borta/hemma. Sådant kulturellt kapital är ofta relaterat till utbildning/klass, men jag menar att de även skapas genom att förtryckta grupper kommunicerar erfarenheter. De fyra vårdbiträdena i hemtjänsten som uttalar sig om kulturskillnader har särskilda erfarenheter av skillnadstänkande och det märks i representationerna att de diskuterat erfarenheter. De intervjuas i egenskap av vårdare i ett hemtjänstföretag, men i text och bild representeras de inte i första hand som vårdare utan som entreprenörer i kulturöverskridanden. De menade samstämmigt att kulturskillnader inte är viktigt. I en diskussion av boken Den svenska koden, menar de att ”i mötet mellan vårdbiträde och vårdtagare betyder personligheten mer”. Vårdbiträdena gör också motstånd mot könsdiskurser som vårdtagare är delaktiga i och som förfrämligar maskulint kön inom vårdsfären. Vårdbiträdena menar att om det finns ”religiösa skäl så måste man respektera det. Men är det bara kulturskillnader, att tvätt och städning inte anses lämpligt för en man, då ska det inte självklart respekteras” (Kommunalarbetaren 2003/2: 34–35.</p>
<p>Dessa representationer positionerar starka subjekt genom att de talar om generella frågor. Subjekten ifrågasätter det nationella rummet som en gemensam ram för den offentliga sektorns arbetare där kulturell gemenskap bygger på skillnad. I stället menar de att om individen träder fram tvingas man se variationerna inom olika kulturellt tillskrivna grupper och att dessa är större än likheterna. Dessa subjekt framträder reflexivt i förhållande till fackligt viktiga frågor i deras yrkesverksamhet. Representationerna framhåller betydelsen av tillfällen till diskussion i arbetslivet där erfarenheter kan artikuleras och utgöra grund för handlande subjekt.</p>
<p>Ett annat exempel på en stark representation och en tungt vägande merit för Kommunalarbetarens antidiskriminerings- och integrationsarbete är den subjektsposition som styrelsemedlem i sektion 6 i Bergsjön, Ramina Chaudry intar. Under rubriken ”Invandrare måste få makt i facket” positioneras Chaudry i en arbetssituation framför datorn. Hon har universitetsutbildning och arbetade i Sverige först på en förskola, men blev sedan fackligt aktiv. Chaudry berättar om sin bakgrund som akademisk lärare i Pakistan. Integrationsarbetet skulle öka om man tänker på att rekrytera personer med invandrarbakgrund, säger Chaudry, och hävdar att det är en fråga om demokrati. Det som gör representationen stark är subjektets anspråk på att tala, inte bara för Kommunal, utan för samhället och vidare anspråk på delaktighet i den demokratiska historieskrivningen. När Chaudry säger att ”hon är stolt över att vara del av den svenska arbetarrörelsen och dess historia” och att ”fler medlemmar borde få lära sig om den” för att ”alla bör vi axla samhällsansvaret tillsammans”. Tyvärr får hon ofta frågan om ”hon känner sig som svensk”, vilket hon tolkar som att hennes lojaliteter ifrågasätts (Kommunalarbetaren2004/11: 6–8). Denna representation ställer krav på delaktighet i det historiska ”arvet”, men inte vilket historiskt arv som helst, inte det fördemokratiska, utan arbetarrörelsens arv, vilket kan tolkas som ett internationellt historiskt arv. Ett sådant arv kan vara inkluderande och bygger inte med nödvändighet på etnodiskurser.</p>
<p>En annan destabiliserande representation som utmanar den nationalistiska diskursen och borta/hemma-dikotomin är av författaren och utredaren på Kommunalförbundet, Yeshimork Wondemeneh. Hon berättar i ett arbetsplatsreportage om sitt liv och hur hon blivit bemött som svart kvinna i Sverige (Kommunalarbetaren 2003/9: 33–34). Detta är, liksom de föregående, representationer av Annanhet men dessa representationer är samtidigt starka och framställer reflexiva subjekt. Det är inte som tjänsteman i Kommunal hon talar och hörs utan det är på grundval av sin Annanhet hon är intressant för tidningen vilket jag ser som ett led i antidiskrimineringsarbetet som går ut på att öka närvaron av De Andra. Wondemeneh talar dels om sin bok När bergen andas, dels om sina erfarenheter som svart kvinna i Sverige. Hon säger att ”svarta kvinnor ses ofta som offer” och att ”[R]asismen har minskat efter 1990-talet i och med att individer från olika kulturer allt oftare möter varandra, till exempel på jobbet”. ”[J]ag hör hemma där det finns människor jag älskar. Och jag älskar Sverige också. Hela världen borde vara ett land”, säger Wondemenh (Kommunalarbetaren 2003/9: 34–35.</p>
<p>Även om Wondemeneh inte intar en position som representant för Kommunal och talar för kollektivet Kommunal, vilket jag menar hade varit en bra strategi för delaktighet, så är representationen stark och kan bidra till destabilisering av dikotomin borta/hemma genom Wondemenhes språkliga reflektioner om att hela världen borde vara ett land. Hon sätter fingret på just de gränsdragningar som exkluderar och håller isär subjekt. Som utredare på Kommunal talar Wondemeneh från en annan klassposition än Kommunals medlemmar. Hon har genom sin klassposition ett kulturellt kapital som ger henne resurser för reflexivt tänkande och som bemyndigar hennes subjektsposition. Men det är även erfarenheterna av att befinna sig utanför svensknormen som ger dessa resurser. (se Hall 2002: 231 ff). TP F FPT</p>
<p>De som positioneras som subjekt under rubriken Relationer människor emellan är sällan representanter för Kommunal, för vårdtagare, eller för Sverige. De är utvalda för sin Annanhet i syfte att bidra till antidiskrimineringsarbetet. Vissa av dessa representationer kompenserar emellertid för denna bekräftelse av kulturell åtskillnad genom att subjektspositionerna är starka och reflexiva och som i vissa fall bidrar till destabilisering av dikotomin borta/hemma.</p>
<h2>Kvinnligt/manligt</h2>
<p>Demokratiskt deltagande</p>
<p>Jag kommer under rubriken kvinnligt/manligt att diskutera skillnad som (åter)skapas i representationerna kring kön i Kommunalarbetaren utifrån en kritisk granskning av jämställdhetsdiskursen. För att kunna föra denna diskussion ingående återvänder jag till två representationer som har diskuterats ovan under rubriken borta/ hemma. Jag nämnde inledningsvis att representationen av Abbe i hemtjänsten är en objektifierande representation. Det är också en representation som tillsammans med andra passiviserande representationer av städande och vårdande män utanför svensknormen konstruerar jämställdhet som en angelägenhet för ”svenskar”. Först en presentation av problemkomplexet kring jämställdhet.</p>
<p>Att öppet och fritt kunna påverka sitt arbete och sina arbetsvillkor är en fråga om demokratiskt deltagande. Historiskt sett har denna rättighet kringskurits av såväl könsdiskurser som rasdiskurser. Motstånd mot könsåtskillnad i bland annat arbetslivet har alltsedan franska revolutionen utkämpats och utkämpas fortfarande. Jämställdhetsarbete är numera i Sverige ett lagstiftat åtagande som är tvingande för varje större arbetsplats. På samma sätt som att bejakandet av välfärdsstaten är en central svensk självbild, så central att alla politiska partier tävlar om att få representera den, är även jämställdhet det. Alla partiledare säger sig förvisso inte vara feminister men ingen skulle tveka att bära jämställdhetsfanan. De skulle dock lägga delvis olika värden i den. Inte oväntat håller Kommunalarbetaren jämställdhetsfanan högt och jag respekterar det ambitiösa arbete redaktionen lägger ner på dessa fackpolitiska frågor. Mina synpunkter knyter an till det problemkomplex jag redogjorde för inledningsvis om ontologi och kunskapens verktyg.</p>
<p>Jämställdhet är för övrigt också ett uttalat mål med fackförbundets antidiskrimineringsarbete (Kommunalarbetaren 2003/6: 12). Antidiskriminering är en fackpolitisk fråga, enligt Kommunalarbetaren. Jag menar att den som sådan handlar om liberala fri- och rättigheter, om alla människors lika värde och lika rättigheter. Krav på rättigheter var orsaken till feminismens uppkomst i västvärlden. Eftersom rättigheter byggde på individstatus, dvs. att alla människor kan beskrivas på samma sätt (vilket kolliderar med skillnad) gjordes kön till en irrelevant fråga. Om kön görs relevant, som skillnad, förklarade[s] skillnaden som en naturlig följd av ett naturligt och därför odisputabelt fenomen – heterosexuellt begär. Alla skillnader mellan individer reducerades till frågan om könsmässig skillnad; man jämställde manlighet med det individuella och kvinnlighet med det som var olikt detta i en bestämd, hierarkisk och oföränderlig motsättning (Scott 1993: 9)</p>
<p>Detta bäddade, menar Joan Scott, för feminismens fortsatta paradoxer och låsta positioner (Scott 1993). TPF FPT  I feministisk debatt har rättigheter och demokratidiskussionerna växlat mellan å ena sidan universalistiska anspråk på likhet och å andra sidan hävdandet av könsskillnad (Scott 1993; se också Phillips 1992: 26). TPF FPT  Jämställdhetsarbete bygger på den universalistiska princip som homogeniserar kön och som därmed bortser från strukturellt ojämnt fördelad makt. Jämställdhetsperspektivet döljer också andra historiska (makt)olikheter än den mellan kvinnor och män. bell hooks som mer än någon annan har synliggjort den förmenta systerskapsuppfattning som gärna omhuldas i västerländsk feministisk retorik är skeptisk till möjligheten av en universellt giltig jämställdhet då hon säger att</p>
<p>Kommunalarbetaren har svårt att skapa aktiva subjektspositioner som representerar överskridare av könsstereotypa yrken, female masculinity och male femininty, med hjälp av subjekt utanför svensknormen. Några bildreportage presenterar kvinnor i sin yrkesroll som bussförare bakom ratten och iförda uniformer. Med självklarhet intar de positioner som fackliga subjekt. Det lämnas inget tvivel om att dessa kvinnor är ”riktiga” bussförare. Som bussförare och ambulansvårdare diskuterar de arbetsvillkor och protesterar mot könsfördomar. De protesterar också mot det våld de utsätts för vilket några reportage har som centralt fokus (Kommunalarbetaren 2003/1: 16–18, 2003/2: 22–23, 2003/5: 6–8, 2003/10: 12). Dessa subjekt rekryteras av en jämställdhetsdiskurs där könsfördomar medvetandegörs och heteronormen synliggörs. Därmed inte sagt att könsdikotomin och heteronormen utmanas permanent. För att kunna besvara detta krävs det även att man granskar materiella maktförhållanden (Nordberg 2004: 54). TPF FPT  Kvinnliga subjekt inom svensknormen positioneras relativt lätt som överskridare. De intar en female masculinity-position även genom att verbalt gå till attack mot könsfördomar. Detta är en resurs i jämställdhetsarbetet.</p>
<p>Male femininity är en betydligt mer komplicerad position att skapa och få subjekt fyller ut den, men ändå är jämställdhetsretoriken en vattendelare män emellan och den bidrar till att konstruera svenskhet. Flera bildrepresentationer av massiv mansuppslutning i maskulint kodade yrken står som kontrast till representationer av män som reflekterar över sin könsposition. Kommunalarbetaren förespråkar så att säga här en male femininity-position. Denna stärks genom att ambulansvårdare/förare, brandmän, och anläggningsarbetare som typiska maskulina representationer utmanar läsargemenskapen genom sin demonstrativa könshomogensering. I ett reportage om brandmän riktas också kritik mot att det enbart ”finns svenska män” i kåren (Kommunalarbetaren 2003/7: 20–21, 2003/8: 6–7, 2004/8: 20–21, 2003/8: 24–25). Och Kommunalarbetaren uppmärksammar könshomogeniseringen särskilt genom att visa att Malmö kommun har gått i spetsen för en strategi att upplösa könsstereotypien i yrket genom att rekrytera kvinnor till utbildningarna Erling Johansson som leder projektet med rekrytering av kvinnor säger att han tror att ”de kvinnor som antagits kommer att klara utbildningen och bli fullvärdiga brandmän”. Han understryker att det inte är ”fråga om att kvotera in kvinnor” (Kommunalarbetaren 2003/10: 19). Denna utmaning mot traditionell könskodning av brandmannayrket förstärks ytterligare genom representationen av en brandman i La Paz, Bolivia. Denna representation handlar om förbud mot facklig anslutning. Bildmaterialet skildrar en brandman i full utrustning, specialtränad för att ta hand om skogsbränder. Kopplingen till en ”traditionell” maskulinitet är explicit genom att bilden fokuserar tung utrustning och genom att brandmannens blick fäster läsarens (Kommunalarbetaren 2003/11: 4042). Men detta är samtidigt en maskulinitet som förfrämligas i en svensk kontext där jämställdhet är ett ideal. Sammantaget konstruerar dessa representationer svenskhet genom att avvisa såväl könshomogenisering som  macho-maskulinitet.  Sociologen Lisa Adkin menar att analyser av den senmoderna arbetsmarknaden måste ta i beaktande att könsstereotyper inte uppmuntras i arbetslivet. Tvärtom förväntas såväl män som kvinnor överskrida traditionell könskodning av det enkla skälet att öka flexibiliteten på arbetsmarknaden (se Nordberg 2004: 55). TPF FPT</p>
<p>Men över huvud taget är male femininity omgärdad av brasklappar. Att vara svensk man är att vara jämställd och för att stärka detta ideal tycks heteronormen behöva betonas. Manliga subjekt framställs inte som så fullgjutna i ett traditionellt kvinnligt kodat yrke som kvinnor i ett traditionellt maskulint kodat yrke. Representationer av män i vårdyrken framställer subjekten som relativt genusflexibla men de försöker på olika sätt att integrera en viss konventionell föreställning om maskulinitet. Inom vården har män i flera representationer en flytande ställning där de varvar omsorgsarbete med fackligt arbete. Dessa subjekt representerar allt-i-allokompetenser relativt långt borta från patienternas kroppar. En undersköterska har hand om databehandlingen av personalens scheman och en man som i botten är barnskötare har anlitats som träslöjdlärare, vaktmästare och till och med som mellanstadielärare. Den strejkande barnskötaren Ronny Burman som reflekterar över klasskillnaderna i dag svarar likaså mot genusflexibilitet med bevarande av vissa maskulina yrkeskoder. På förskolan där han arbetar som barnskötare är han också datatekniker (Kommunalarbetaren 2003/3: 20–21, 2003/4: 22, 2003/11: 7). Dessa resultat stämmer överens med Marie Nordbergs resultat. Hon har intervjuat ett antal män i kvinnligt kodade yrken, som sjuksköterska och förskolelärare, och menar att dessa män såg sina respektive yrkespraktiker som tecken på en ny slags manlighet, en bättre manlighet som tog upp element från femininitet, medan de samtidigt upprätthöll heteronormen språkligt och till och med uttryckte viss homofobi. De ville inte vara ”fjolliga”. Inom barnomsorgen uppfattas män som mer genusflexibla än kvinnor och deras könsöverskridanden har en positiv laddning (Nordberg 2004: 56–63).</p>
<p>Det utmärkande för Kommunalarbetarens representationer av män i kvinnligt kodade yrken är att subjekten framträder med stolthet över sin manlighet. De kommunicerar medvetenhet om jämställdhetsidealet och visar sig angelägna om att vara del i ett nytt förhållningssätt till kön. De är aktiva subjekt som även tillåts reflektera över sin hållning till kön. Under rubriken ”Tre män på tre kvinnojobb” intervjuas en barnskötare, en undersköterska och en hemtjänstanställd om sina jobb. Barnskötaren representeras med barn i famnen. Männen säger sig trivas på sina jobb och vill slå hål på myterna om kvinnojobb och mansjobb. Bo Emanuelsson, anställd i hemtjänsten, menar att han ofta blir mer positivt bemött hos brukare än vad kvinnliga kolleger blir. Han får ofta höra ”åh, vad trevligt att det kommer en kille”. Evripides Kyritsis är ensam man på en palliativ enhet på Handens sjukhus. Kyritsis är 28 år och har jobbat som undersköterska i åtta år. Ibland får han komplex, säger han, när han är ute med kompisar eftersom de tjänar bättre. Evri, som han kallas för, får vara lite allt-i-allo och det är inte konstigt säger han, eftersom ”män är starkare” (Kommunalarbetaren 2004/9: 28–32).TPFFPT</p>
<p>Men man måste här vara uppmärksam på att representationerna positionerar subjekt inom svensknormen, med ett undantag. Undersköterskan Kyritsis är ett namn som faller utanför normen. Representationerna kopplar samman en positiv maskulinitet, dvs. en maskulinitet som är könsmedveten, men heterosexuell, med jämställdhetsidealet.</p>
<p>Reportaget som inledningsvis presenterades av vårdare i hemtjänsten och den därpå följande representationen av Abbe i hemtjänsten står i stark kontrast till representationerna ovan. Abbe får inte, likt Bo, höra att det är trevligt när det kommer en kille. Denna representation pekar i stället ut ett problem. Men den intressantaste jämförelsen i detta sammanhang med Abbe i hemtjänsten och med städaren Cheick Diallo är att de representeras könlöst. De intar mycket svaga och hjälplösa subjektspositioner vilket berövar dem maskulinitet. Representationerna skapar inte utrymme för genusflexibilitet och reflexibilitet kring könsförståelser och ger dem därmed inte tillträde till jämställdhetsdiskursen. I stället framställs det som oproblematiskt att dessa subjekt kopplas samman med arbete med lägre status och lägre lön.</p>
