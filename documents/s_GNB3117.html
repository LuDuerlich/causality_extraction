<h1>Sammanfattning</h1>
<h2></h2>
<p>För att bryta isolation och politiskt ointresse, med sjunkande valdeltagande som följd, behöver politiken flyttas närmare medborgarna. Det behöver analyseras hur medborgarinflytandet i de politiska beslutsprocesserna kan ökas. Detta kan utgå från att i ökande grad sådana politiska spörsmål tas upp som verkligen intresserar medborgarna. För att få reda på vilka dessa är, och för att intensifiera den politiska dialogen, kan demokratiska redskap för utbildning, dokumentation och sammanställning av lokala samråd, elektroniska studiecirklar m.m. tas fram i samhällelig regi. Med sådana redskap kan medborgarnas genomtänkta politiska vilja sammanställas och föras fram. Detta kan utgöra en ny typ av samhällstäckande tjänster (universal services). I denna text diskuteras formen för sådana medborgarredskap.</p>
<h2>Bakgrund</h2>
<p>I många sammanhang övervägs för närvarande – vid seklets slut – i vilken utsträckning och hur informationsteknik kan användas för att främja den demokratiska processen. I Demokratiutredningens direktiv pekas på att relationerna mellan teknikanvändning och demokratisk samhällsutveckling bör analyseras. I olika sammanhang, t.ex. hos Barber (1998), Becker och Slaton (1998), Keskinen (1997), Ohlin (1998) m.fl. – diskuteras intresseområdet från olika infallsvinklar.</p>
<p>Frågorna uppmärksammades inte minst vid konferensen (januari 1999) i Helsingfors, benämnd ”Politics and Internet”, av flera internationella paneler. Frågeställningar om IT och demokrati utgjorde också huvudfrågor vid Demokratiutredningens, ITkommissionens och KFB:s demokratiseminarium den 17 mars 1999. Både Barber och Becker/Slaton har nyligen besökt Sverige. ”IT för bättre demokrati”. Är frågeställningen väldefinierad? Vilken sorts informationsteknik? Det finns många typer av tekniska system för databearbetning och kommunikation. Och – vilka delar av den demokratiska processen kan anses nära berörda av ”IT”?</p>
<p>Eftersom ”IT” inte definitionsvis äger den ena eller andra egenskapen, det är ett numera allmänt tillgängligt tekniskt redskap, kan man i stället formulera ”Bättre demokrati – med nya hjälpmedel?”. Tekniken måste ses som underordnad den demokratiska processen, dialogen mellan medborgarna och det demokratiska samtalet.</p>
<p>Det är naturligt att närma sig frågeställningen från medborgarhåll. Demokrati bygger på kontakt med folket, medborgarna. Finns riktigt medborgarnära teknik tillgänglig? Internet, t.ex., är det medborgarnära? Demokrati syftar åt samverkan kring folkets röst, hela folkets röst. Om Internet bara når vissa grupper, då är det ett otillräckligt redskap i detta sammanhang. Dessvärre är dess användning ojämn, ännu 1999, även om den expanderar kraftigt.</p>
<p>I diagrammen framgår att personlig användning av Internet under 1998 i Sverige kännetecknas av flera klyftor. Det rör inte bara kön, enligt ovan, utan också skillnader stad/land, inkomst, utbildning, och fackföreningstillhörighet, enligt nedan. För att detta nät ska kunna utgöra en fundamental demokratisk länk, erfordras att dessa klyftor överbryggas. Olika åtgärder behövs för detta. Men nätet kan då fungera som stödjande förmedlare.</p>
<p>TCO-anslutna</p>
<p>Lågutbildade</p>
<p>LO-anslutna</p>
<h2>Frågeställningen</h2>
<p>Låt oss antaga att det går att definiera en viss resurs som kan anses som ett värdefullt hjälpmedel för att främja en ökad medborgerlig demokratisk aktivitet. Hur ska då denna resurs spridas, för att komma medborgarna till del? Vi har uppenbarligen två steg att betrakta: · uttrycksformen · tillgängligheten</p>
<p>En diskussion om uttrycksformen kan på ett naturligt sätt utgå från kontaktmöjligheterna. Hur kan medborgarna nå kontakt med de samhälleliga demokratiska strukturerna, dels för att informera sig, och dels för att uttrycka sig? Vilken ambitionsnivå är lämplig? Hur långt är medborgarna belåtna med dagens möjligheter att informera sig, för att därefter ge synpunkter inom de redan existerande politiska formerna? Påläsning, samråd, kontakt med valda förtroendepersoner. Kan eller vill medborgarna gå längre?</p>
<p>Det finns skäl att anta att många medborgare principiellt vill gå längre. Olika typer av missnöje med dagens demokratiska form framförs för närvarande ofta. Ett sjunkande deltagande i de allmänna valen förstärker intrycket av medborgerlig otillfredsställelse med dagens situation.</p>
<p>Står vi inför ett kommunikationsproblem? Internet har från och med 80-talet utvecklats från att vara en teknisk apparat för några få till att bli en fundamental demokratisk möjlighet. Men nätet är alltså ännu ojämnt utnyttjat. Trots det kan det snart användas demokratiskt, som stödstruktur.</p>
<p>Många samhälleliga organisationer använder sig numera av nätet. Stat, kommun, landsting m.m., ”har egen hemsida”. I ett demokratiskt perspektiv är emellertid en egen hemsida knappast tillräckligt intressant i alla situationer. Det finns redan många hemsidor, och det har inte kunnat visas att det demokratiska deltagandet blivit mer lockande för det. Tillgång till kunskap må kunna ökas för medborgarna. Det är viktigt. Men – en aktivare demokrati önskar mer än att medborgarna blir rimligt pålästa i samhällsfrågor.</p>
<p>Vi kommer då in på uttrycksmöjligheterna. Här är tillgängligheten för Internet en utgångspunkt. Sverige befinner sig långt fram i detta avseende. Vi har inte bara, tillsammans med Finland, högst telefonispridning i världen, vi har också ett ökande bruk av Internet, även om det ännu är ojämnt. Vi kan emellertid se fram emot den tidpunkt då åtkomst finns för alla medborgare. Men kommer alla att spontant utnyttja dessa möjligheter?</p>
<h2>Organisationsformen</h2>
<p>Förutom användningen av nätet som informationsmedium finns anledning att överväga dess användbarhet för att förmedla det demokratiska ordet, uppfattningarna från medborgarna. Detta är en utmaning, ty därmed kommer man i kontakt med den grundläggande demokratiska organisationen, i vårt fall det representativa systemet. Kan och bör detta utvecklas för att nå bättre och mer tillfredsställande medborgerlig aktivitet?</p>
<p>Inom detta fält finns en tung vetenskaplig kunskap inom statsvetenskapen. Olika demokratiska organisationsformer har analyserats ingående. Men medborgarna är alltfort i dag kritiska. Har formerna brister, eller brister det i motivation? En aktuell diskussion ges i Möller (1999).</p>
<p>I och med den nya möjligheten av ett samhälleligt dialogförfarande finns det anledning att överväga formerna för kontakt mellan medborgare och folkvalda. Är vår nuvarande form den ideala slutpunkten? De obalanser som kan noteras, antyder att så inte är fallet.</p>
<p>Steg åt mer direkt kontakt mellan medborgarna, samt mellan medborgarna och de folkvalda, har föreslagits av många, t.ex. i referenserna nedan. I begynnelsen, i debatten under 1970- och 80-talen, betraktades mer direkt medborgarkontakt som ointressant av många.</p>
<p>Under 1990-talet har emellertid ett ökat positivt intresse kunnat noteras. Amnå frågar explicit i förordet till Jerkerts (1998) rapport åt Demokratiutredningen om det är dags att revidera den 75 år gamla uppfattningen att vår representativa demokrati inte är mogen för vidgade folkomröstningar. Ungdomens IT-Råd har i flera sammanhang, bl.a. sitt slutbetänkande, förordat försök med mer direkt medborgarinflytande. Internationellt är debattintensiteten dessutom hög inom detta fält. Och många praktiska försök pågår.</p>
<p>För att kunna svara på frågor om intensifierad dialog är önskvärd erfordras ökat kunnande, baserat på experiment och mätningar kring effekter av det mer eller mindre direkta politiska deltagandet.</p>
<p>Personval prövades i det svenska allmänna valet 1998, och befanns intressant och viktigt. Lokala gruppvisa politiska diskussioner med användning av olika typer av hjälpmedel för den politiska kommunikationen har emellertid studerats endast i begränsad utsträckning.</p>
<p>Det är anmärkningsvärt att så få sådana mätningar hittills har genomförts i vårt land.</p>
<p>Empiriska studier av olika typer av medborgerligt engagemang kan traditionellt omfatta analys som bygger på utsagor om konsumtion av t.ex. massmedier eller mer eller mindre generellt samhällsinformationsmaterial. De kan också bygga på bruk av medborgarkontor, en viktig institutionell länk i vårt system av kontakter mellan medborgare och samhällsinstitutioner. Utvecklingen kring begreppet medborgarkontor har i vårt land särskilt uppmärksammat rättsliga och organisatoriska frågor. Detta har varit viktigt, för att möjliggöra en integrering av ett mångfacetterat serviceutbud. Nu är det önskvärt att gå vidare. Den politiska dialogen behöver studeras med ökad skärpa.</p>
<p>Det är sålunda önskvärt att främja experiment med i ökande grad distribuerat beslutsfattande. På den kommersiella marknaden har kundkontaktsystem av dialogtyp redan börjat analyseras ingående. Det vore olyckligt om ett dominerande kunnande om sådan nätburen dialog skulle komma att samlas enbart kring kommersiella projekt. Samhällsintresset behöver främjas i detta sammanhang. En skarp formulering ges av Barber i inledningsuppsatsens rubrik i denna volym: En plats för kommers eller en plats för oss?</p>
<h2>Tröghetens betydelse</h2>
<p>Det är viktigt att steg åt ökat medborgarinflytande uppmärksammar demokratins koppling till tröghetsbegreppet. Många författare anser att denna tröghet ligger nära själva begreppet demokrati. Men detta kan diskuteras, demokrati behöver inte nödvändigtvis omfatta tröghet i sig, snabba och sant demokratiska yttringar kan mycket väl skapas och förmedlas. Men förankringen av det demokratiska medborgerliga samrådet tar vanligen – med de former som hittills varit aktuella – tid i anspråk. Det finns emellertid anledning att analysera olika typer av sådan demokratisk tröghet. I engelskspråkig litteratur omfattar begreppet ”deliberate democracy” rimlig mängd samråd. På svenska skulle få opponera mot utsagan att ”tid och plats för samråd behövs i det demokratiska samtalet”. Men – hur mycket tid och plats? Det finns anledning att studera denna resursåtgång. Den är demokratiskt fundamental, men dess kvantiteter kan inte anses förutbestämda. ”Democracy must build on deliberation” (Becker, 1998), men av vilka sorter, och hur mycket?</p>
<p>För låg mängd samråd – och emotion, kupper och det alltför snabba riskerar ta över, för hög mängd – och byråkrati och ointresse knackar på. På vilka sätt hör olika typer av mer eller mindre direkt demokratisk dialog naturligen samman med olika grad av samråd före beslut?</p>
<p>Man kan formulera om detta spörsmål på följande sätt. Följer mognad och klokt övervägande automatiskt av tillgänglighet för tid för övervägande? Står begreppet ”obetänkt” i motsats till ”haft tid att överväga”?</p>
<p>Den demokratiska eftertanken har olika dimensioner. Vilken roll spelar formen, organisationen för samrådet? Vilken roll spelar tillgängligheten för balanserad kunskap och erfarenhet? Och – alltså – vilken roll spelar tiden? Om tid är fundamental, kan man då underlätta vägen fram till kloka ställningstaganden genom att göra bruk av en fördröjningsfunktion? Leder eftertanke till ökad grad av koncensus? Här finns mycket att analysera i nya metoder för att samla in och föra fram medborgerliga uppfattningar.</p>
<h2>Dialogen</h2>
<p>För att den demokratiska dialogen ska kunna hävda sig, erfordras resurser för att stödja och förmedla denna dialog. I ett samtal mellan två personer kan den ena avbryta den andra, omedelbar respons är möjlig, inför formuleringen av en slutsats, kanske ett koncensus. Men mellan många deltagare behövs organiserad samverkan.</p>
<p>Det räcker knappast med att samhället på olika sätt stöder nätbaserad informationsspridning för att dialogen ska fördjupas. De offentliga databaserna förmedlar fundamental upplysning om samhällets funktion, men som grund för en effektivisering av den demokratiska dialogen erfordras något ytterligare.</p>
<p>Redskap för att främja medborgardeltagandet. Vi kan kalla det för dialogredskap. Detta ska bygga vidare från vidgat medborgarkunnande, som stöds av olika samhällsåtgärder.</p>
<p>Vem ska ta ansvar för att tillhandahålla sådana redskap för medborgarnas vidgade samråd, deras i ökande grad demokratiska deltagande? Naturligt är att i vårt land vända sig till stat, kommun och landsting. Här finns ett begrepp som benämns ”universal services”, samhällstäckande tjänster. Staten har definierat och påtagit sig ansvar för vissa av dessa. De omfattar i nuläget bl.a. teleteknik. Enligt telelagen ankommer det på teleoperatörerna i vårt land att tillse att grundläggande telefoni, samt rimlig fax- och datakvalitet upp till en</p>
<h2>Ett dialogredskap</h2>
<p>Utvecklingen av det demokratiska samtalet i samhället är uppenbarligen en fråga där samhället har anledning engagera sig och ta ansvar. Någon enstaka institution kan knappast påtaga sig ett övergripande politiskt ansvar utan att löpa risk att vara partisk. Om samhället önskar ta på sig detta ansvar, uppstår en metodfråga. Med vilka metoder kan man från samhällets sida främja en aktivare demokratisk utveckling? Behövs mer grundläggande utbildning? Behöver ”en ny Minitel” tillhandahållas som kommunikationsredskap?</p>
<p>Det förra, ja, det senare, knappast, i dagens samhälle håller redan maskinvara på att bli väl spridd. Däremot kan ett programvarumässigt dialogredskap vara motiverat, ett redskap med vars hjälp det är enkelt att inhämta information från nätet och därefter uttrycka och dokumentera sin medborgerliga mening i samhällsfrågor.</p>
<p>Hur ska vidgad utbildning i demokratiskt deltagande kunna fås till stånd? Här erfordras mångfacetterade åtgärder, grundläggande arbete i skolan, insatser i folkbildningsorganisationernas regi, i studiecirklar, privata fristående kurser, massmedieinsatser, och mycket mera. Genomgående kan sådan utbildande verksamhet i dessa sammanhang ges en praktisk och konkret form, som ligger nära det diskuterade ämnet, verkligt vidgat demokratiskt deltagande.</p>
<p>Ett medborgarredskap av ovan nämnd typ bör ha sådana egenskaper att det, förutom att ge tillgång till viktiga kunskapsreferenser, kan användas för att samla medborgares genomtänkta uppfattningar, och medverka till att förmedla dessa på ett sådant sätt att de kan bringas till nytta i den demokratiska processen. Det måste vidare vara vidsträckt tillgängligt i samhället, och vara tillgängligt på ett sådant sätt att medborgarna känner sig naturligt förtrogna med det.</p>
<p>Det är fråga om ett administrativt redskap som kan ligga till grund för vidsträckt demokratisk kommunikation. Det bör vara möjligt för de människor som använder redskapet att på ett naturligt sätt anknyta till egna demokratiska rötter och kulturer, en utveckling som är väl belyst av bl.a. Putnam (1993). Redskapet bör kunna sammanfatta såväl lokala som regionala samråd. Det är särskilt det lokala samrådet som kan beröras, det spontana samrådet, som befinner sig på visst avstånd från etablerade organisatoriska former.</p>
<p>Som sådant kommunikationsredskap ligger det nära till hands att föreställa sig en generell programvara som har egenskapen att dels kunna förmedla referenser till kunskapsdatabaser, och dels kunna sammanfatta resultat av gruppvisa demokratiska samtal. Ett sådant system, låt oss benämna det K, kan utgöras av en programvara som har som viktigt ändamål att sammanfatta medborgares vilja från möten av olika slag. Dessa möten kan vara verkliga eller ha ägt rum på lämpligt nät. Systemet K ska självt kunna köras på Internet, på ett sådant sätt att det är lätt tillgängligt för envar.</p>
<p>Förutom att förmedla kunskapsreferenser under ett mötes gång, bör man med hjälp av insamlade uppgifter efter en lokal mötesdiskussion kunna uttrycka: · vilka som varit med i diskussionen · när diskussionen ägde rum · vad man diskuterade · vad man kom fram till · vilka som höll med, och vilka som inte höll med om slutsatserna · hur man kan gå vidare med resultatet</p>
<p>Användningen av systemet kan vara så enkel att dess form ska kunna ”fyllas i” omedelbart under eller efter ett möte. Detta ställer mycket höga krav på enkelhet.</p>
<p>Inom K kan finnas statistiska rutiner som – om man vill – bearbetar de ståndpunkter som deltagarna gruppvis intagit och presenterar dem sammanställda. De deltagare som så önskar, kan förbli anonyma. K kan ses som ett enkelt programvarupaket, som kan köras på olika datorer. Inom systemet kan finnas voteringsfunktioner, så att det blir enkelt att komma fram till resultat. Både majoritetsutfall och minoritetsutfall kan dokumenteras. Med beaktande av kompatibilitetshänsyn kan systemet utvidgas med olika rutiner, t.ex. för olika typer av presentation av resultat. Vissa personer kan vilja ha presentation i stor stil, särskilt enkelt läsbara fonter, i ljudform m.m. Som en viktig egenskap kan noteras att systemet K ska kunna arbeta med olika invandrarspråk.</p>
<p>Det existerar programvaror som liknar detta system, som utför delar av de bearbetningar och sammanställningar som här är aktuella. System som stöder idéskapande, gruppkommunikationsredskap m.m. utgör ett aktivt intresseområde i nuläget. De här avsedda redskapen utgör en vidareföring, fokuserar på kommunikation i den demokratiska processen, för fram det lokala medborgarordet. Det är här fråga om utomordenligt enkla redskap, så enkla till sitt handhavande och så enkelt tillgängliga att det blir fullkomlig naturligt för många människor att ta dem i bruk vid demokratiska samråd, och att föra resultatet av samrådet vidare i den politiska beslutsprocessen.</p>
<p>På basis av en samlad samhällelig specifikation kan olika systemleverantörer tillhandahålla dessa system. De kan ses som verkliga ”frivaror”. Inte minst av säkerhetsskäl är det viktigt att sprida ansvaret för tillgänglighållande och aktualisering till olika leverantörer.</p>
<h2>Organiserat samråd</h2>
<p>System K kan sålunda konstrueras för att komma till användning i första hand i lokala sammanhang. Det är i de lokala diskussionerna, inom studiecirkeln, vid kaffebordet på eftermiddagen, som demokratins rötter finns, rötter som kan bringas att växa.</p>
<p>Detta samrådssystem kan ses som ett protokoll, som är tillgängligt för envar, och med vars hjälp det kan vara enkelt att sammanfatta resultatet av ett samtal på ett sådant sätt att resultaten kan föras vidare, för senare politiska sammanställning.</p>
<p>Det är intressant att överväga hur sådan sammanställning ska organiseras. Om systemet K ges sådana egenskaper att resultaten från en viss sammankomst mycket enkelt kan sammanfogas med resultaten från en annan sammankomst, så finns förvisso successiva risker för illvillig, snabb och ensidig samordning till ett hastigt resultat. Denna centraliseringsmöjlighet kan vara oroande. Placerat i händerna på krafter med destruktiva avsikter kan systemet då komma att användas för antidemokratiska syften.</p>
<p>Å andra sidan kan systemet underlätta att i demokratiska former föra fram folkets vilja. För att detta senare ska bli fallet, är det väsentligt att systemet konstrueras så att dess resultat har en kvalitativ prägel, där både majoriteter och minoriteter framträder. Därmed försvåras potentiellt missbruk, med endimensionell samkörning av resultat.</p>
<p>Om systemet konstrueras för att vara en principiell och strukturell avbild av övergripande samhälleliga administrativa system, så att det är ”principiellt kompatibelt uppåt”, kan kommunikation med andra av samhällets styrsystem underlättas. Det är i dessa sammanhang kvalitativ samordning från de många till omfånget små mötena som eftersträvas, inte kvantitativa samkörningar.</p>
<p>Det är möjligt att decentralisera system av denna typ så långt, att de rymmer moduler som kan vara individuella. En sådan modul har den egenskapen att den kvantitativt sett kan förmedla en medborgares uppfattningar så att dessa kan samverka med andras, i demokratisk mening. Sådana moduler kan användas vid deltagande i virtuella studiecirklar, vid möten som delvis äger rum på nätet. Detta är naturligtvis viktigt för medborgare som av olika skäl har svårt att fysiskt närvara vid vanliga politiska möten, t.ex. människor med funktionsnedsättningar.</p>
<p>En känslighet för bruk i olika miljöer är naturlig. System av ovanstående typ kan förmedla embryon till folkets vilja, något som kan användas för fundamental demokratisk styrning.</p>
<p>Ett vasst redskap, en skalpell, kan effektivt användas för destruktiva syften, men kan också vara nödvändig vid en livsbejakande medicinsk operation, i helande syfte.</p>
<h2>Ansvarsfrågan</h2>
<p>I ett system av alltmer distribuerat politiskt deltagande blir det alltmer komplicerat att utkräva direkt ansvar för gjorda ställningstaganden. De aktuella politiska ställningstagandena emanerar i det ideala demokratiska fallet från folket självt. Ska då folket självt ställas till ansvar, om något går snett? Hur skulle detta i så fall organiseras? Hur kan ansvar utkrävas i ett system där det folkvalt representativa kompletteras av demokratiska delsystem av mer direkt karaktär? Ju mer man distribuerar, desto fler är det ju som deltar, som har att dela på ansvaret.</p>
<p>I dagens representativa politiska system utkrävs ansvar av de folkvalda. De politiskt skickliga ska kunna ges heder. Och – missbruk av det förtroende man erhållit leder till att man inte blir omvald, eller i mer dramatiska situationer att man även mitt under en mandatperiod kan bli skiljd från sitt förtroendeuppdrag.</p>
<p>Massmedierna har en egen form. En ansvarig utgivare för ett massmedium agerar på basis av ”ensamansvaret”, en ensam har utsetts som ansvarig för det som publiceras i ett massmedium.</p>
<p>Det är möjligt att anknyta till detta. För insamling av medborgerliga uppfattningar samt för framförande av resultatet av vissa politiska diskussioner kan en person utses som ansvarig. Detta kan vara för en viss grupp möten, för en väldefinierad mängd politiska ställningstaganden, och för en viss tid. Begreppet ”ansvarig utgivare” kan få en motsvarighet i en ansvarig medborgare, en mötessekreterare som är vald utan partsintresse. Eftersom mötesprotokollen är offentliga, kan en kvalitetskontroll, en självsanering, ske.</p>
<p>Ju större grupp medborgare som deltar i ett beslut, desto fler är det uppenbarligen som har att dela på ansvaret. På nätet finns emellertid plats för notering av även många deltagare i en diskussion.</p>
<p>Funktionen som ansvarig kan fördelas över tiden, mellan olika personer.</p>
<p>Ansvarsfrågorna, som är komplicerade, fäster uppmärksamhet på hela integrationen av det vidgade deltagandet i det politiska beslutsfattandet. Rättsliga konsekvenser av detta måste analyseras. Det behövs också genomgripande organisatorisk utveckling för att komma fram till fungerande mer distribuerade deltagarformer. Slaton (1998) talar om behovet av politisk transformation, hon menar att det inte räcker med anpassning av dagens system till nya förutsättningar, att det behövs nya politiska strukturer.</p>
<h2>Inga rättsliga bromsar</h2>
<p>Man kan fråga sig om rättsliga integritetsskäl kan bromsa spridningen av system för dokumentation av vidgat medborgardeltagande. Den kritiserade nya Personuppgiftslagen anmodar till varsamhet med hantering av personidentifierbara data.</p>
<p>Det vore illa om rättsliga bromsar skulle försvåra eller omöjliggöra ett vidgat demokratiskt deltagande i landet. Det finns en naturlig grundläggande öppning i Personuppgiftslagen, där det stipuleras att all bearbetning av personuppgifter är tillåten om den sker med den registrerades samtycke. Det är därför möjligt att som en standardiserad frågeställning i begynnelsen av varje användning av i detta sammanhang aktuella system notera att varje medborgare medger att varje annan medborgare må uttala sig om envar i dessa system. Man når då inte alla, men många.</p>
<p>Vidare har Datainspektionen (DI) föreslagit lättnader i tillämpning av Personuppgiftslagen, enligt DI på följande sätt:</p>
<p>Datainspektionen föreslår att regeringen genom en ändring i personuppgiftsförordningen gör det tillåtet att skriva om andra personer än sig själv i löpande text på Internet om det uppenbart saknas risk för kränkning av den registrerades personliga integritet. Vidare föreslås särskilda undantag för kommunernas informationsverksamhet. Uppgifter i vissa protokoll, kungörelser, kallelser och diarier som direkt pekar ut enskilda personer ska som regel få publiceras på Internet om det är uppenbart att det saknas risk för integritetskränkning.</p>
<p>Det finns politiskt stöd för detta. Personuppgiftslagen reser uppenbarligen inga hinder för en utveckling i riktning åt Internetbaserat vidgat medborgarinflytande av den typ som diskuteras här.</p>
<h2>En lockelse?</h2>
<p>Man kan fråga sig om existensen av det ovan nämnda systemet K, eller av något annat teknikstött system för att föra fram folkets vilja, kan komma att te sig så inbjudande att många medborgare spontant tar dem i bruk. Det kan finnas fog för tvekan här. Det har tidigare gjorts många försök med publikt tillgängliga terminaler, med vilkas hjälp medborgarna har kunnat komma i kontakt med samhällets institutioner och företrädare. Det vore en överdrift att säga att dessa system visat sig entydigt framgångsrika. De har visat sig endast mycket måttligt använda.</p>
<p>Men hopp finns också. Rombach (1997) hävdar att ”politikerföraktet är en myt” – åtminstone enligt av honom utförda intervjuer med folkvalda. Andra publikationer, och många opinionsmätningar, pekar på motsatsen, med låg tillit till folkvalda politiker, och ett allt lägre medborgerligt deltagande i allmänna val.</p>
<p>Det finns fog för analys där dessa utsagor ställs mot varandra och prövas. Detta kan göras med användning av redskap som system K ovan, där möjlighet finns att föra fram det verkligt lokala samtalets innehåll. Sannolikt är det just ”mina frågor” som är viktiga, och så länge jag får diskutera mina frågor, då är jag verkligen intresserad.</p>
<p>Detta val av olika frågor för olika typer av demokratiskt samråd är värt eftertanke. Självfallet kan inte den övergripande försvarspolitiken eller skattepolitikens teknikaliteter göras föremål för kommunal folkomröstning (jfr Ohlin, 1971). Det är inte sannolikt att stora grupper medborgare inom rimlig tid skulle vara tillräckligt pålästa för att deltaga konstruktivt i sådana frågor. Frågans natur får styra till en annan beslutsform. Men val av buss eller spårvagn som kollektivtrafikmedel? Eller val av konstnärlig utsmyckning av skola och dagis?</p>
<p>Det är sannolikt att många medborgare skulle känna sig mer demokratiskt tillfredsställda vad gäller ett antal ”stora” beslut om det vore praktiskt möjligt för dem att delta i ett antal till sin omedelbara räckvidd ”små” beslut. Vetskapen om att ”ha deltagit” behöver inte alltid vara kopplad till antalet beslut, eller arten av beslut, man deltagit i. Att ha deltagit aktivt i beslutet om busshållplatsen kan ha en positiv effekt på tillfredsställelsen över skattebeslutet.</p>
<p>Många gånger är en förslagslåda principiellt meningsfull. Dess bara existens är viktig.</p>
<p>Uppgifterna hämtade från FSI, 1998 (Österman/Timander). Valda frågor ur ett batteri om ett femtiotal olika intresseområden.</p>
<p>Men många människor känner sig kanske inte lockade av tätt demokratiskt deltagande. Trots det är det samhälleligt fundamentalt att alla deltar. Här finns en konflikt. Vad kan vi göra för att lösa upp denna knut?</p>
<p>Tvång brukar ofta få oönskad effekt. Man kan i stället laborera med samhälleliga lockbeten. Det finns samhällstjänster, t.ex. utbildning eller annan saklig upplysning, som många människor önskar tillgång till. Ett byte mellan medborgare och samhälle kan komma till stånd. Vissa speciella och värdefulla samhällstjänster kan ställas till förfogande för de medborgare som visar intresse av att aktivt deltaga demokratiskt i samhällets styrning. Företrädare för samhället kan också finna det meningsfullt att till den enskilda demokratiskt särskilt aktiva medborgaren föreslå även mer glamorösa erbjudanden, om inte skatteavdrag, så nära nog. ”Lönsamheten” i sådana samhälleliga erbjudanden till medborgarna kan ha samband med att samhället för sin del kan nå vinster av olika slag via den tillfredsställda medborgaren. Man kan åtminstone undvika motsatsen – kostnader som följd av medborgerligt missnöje och missämja i samhället.</p>
<p>Med redskap tillgängliga som på ett enkelt sätt kan förmedla medborgarens vilja och prioriteringar kan vi tala om att medborgarsfären utvidgas. Ökat deltagande i samhällslivet blir lockande när det är tydligt och uppenbart att det finns någon som lyssnar.</p>
<h2>Referenser</h2>
<p>Jerkert, B. (1998) Att rösta med händerna.  Demokratiutredningen. SOU 1998:85. Stockholm: Fritzes</p>
<p>Lindholm, B.  Den digitala dialogen – Utveckling av SamhällsGuiden</p>
<p>Inrikesdepartementet, Ds 1997:12, Stockholm. Keskinen, A. et al. (1997) Teledemokrati,  Helsingfors</p>
<p>Möller, T. (1999)  Politikerförakt eller mogen misstro? Svenska Kommunförbundet</p>
<p>Ohlin, T. (1971) ”Närdemokrati i dataåldern”. Svenska Dagbladet , Stockholm</p>
<p>Ohlin, T. (1998) Samhällsdialogen. KFB-rapport   1998:6. Stockholm</p>
<p>Rombach, B. (1997) ”Politikerföraktet är en myt”. Göteborgsposten  Toffler, A. & H. (1980) The third wave.  New York: Bantam</p>
<p>Österman/Timander (1997) Teldok 115 . Forskningsgruppen för Samhällsinformation .</p>
<h2>IT-valet?</h2>
<p>Internets betydelse för valkampanjerna 1</p>
<p>Johan Martinsson 1998 kommer att vara det år då Internet får sitt genombrott som politiskt medium också i Sverige. Det återstår att se vem det gagnar. Inte bara partier har hemsidor – så har även många enskilda politiker, något som kan visa sig nog så betydelsefullt inför årets val, där för första gången ett inslag av personval kommer att finnas. 2</p>
<p>De allmänna valen är något av den representativa demokratins högtidsdag. Folkviljan skall då förverkligas genom att medborgarna utvärderar den gångna mandatperioden och i valbåset anger politikens inriktning för de närmaste åren.</p>
<p>Den svenska demokratin dras dessvärre med en rad problem. Valdeltagandet har de senaste valen sjunkit och var vid europaparlamentsvalet 1995 på en oroväckande låg nivå. Likaså har andelen partimedlemmar och partianhängare minskat . Allmänhetens förtroende för politiker är inte heller det bästa och kandidatkännedomen minskar. Bristen på kontakt mellan väljare och valda har nu gått så långt att en majoritet av svenska väljare under de senaste tjugo åren inte känt till namnet på en enda riksdagskandidat de röstat på.</p>
<p>En nyhet i det senaste riksdagsvalet var emellertid att väljarna fick en ökad möjlighet till påverkan på politiken: möjligheten att personrösta. Vissa har knutit förhoppningar om ett vitaliserande av demokratin till denna reform genom en förbättrad relation mellan folkvalda och allmänhet, medan andra i stället ser riskerna för en fixering vid personfrågor och därmed ett försvagat intresse för politik.</p>
<p>Personvalet var dock inte den enda nyheten i 1998 års valrörelse. Det var även första gången Internet användes av de politiska partierna och politiker i någon större utsträckning. Visserligen har den nya informationsteknologin använts tidigare i politiska sammanhang, men då endast sporadiskt och av vissa politiska aktörer. Sedan sommaren 1997 har dock alla riksdagspartierna egna hemsidor på Internet.</p>
<p>IT-VALET?</p>
<p>Utvecklingen av den nya informationstekniken och användandet av datorer och Internet har de senaste åren varit explosionsartad. Antalet personer i Sverige som använder Internet flera gånger i veckan har från våren 1995 till slutet av 1997 ungefär tiofaldigats. Siffror från Sifo Interactive Media anger att 39 procent av svenskarna mellan 12 och 79 år använde Internet i oktober 1998, ungefär vid tidpunkten för det senaste valet. Det finns även uppgifter på att 200 000 personer under valrörelsen besökte någon eller några av partiernas hemsidor.</p>
<p>När ny teknik och nya kampanjmedia introduceras förändras valkampanjerna och därmed villkoren för demokratin. Valkampanjernas betydelse för demokratin kan inte nog understrykas då de skall tillhandahålla väljarna nödvändig information för att ta ställning i valet. Den fråga som nu infinner sig är vad den nya informationstekniken och Internet i synnerhet kommer att betyda för valkampanjerna och därmed demokratin i Sverige.</p>
<p>Huvudsakligen kommer fyra frågeställningar att besvaras i föreliggande artikel. För det första skall undersökas i vilken utsträckning riksdagskandidaterna 1998 använde sig av hemsidor i valrörelsen och hur dessa var utformade. För det andra skall analyseras vilka som har använt sig av en hemsida och vad det kan bero på. För det tredje kommer jag analysera om Internet kan påverka budskapen i valkampanjerna och för det fjärde kommer en översiktlig analys av hemsidornas eventuella effekter på personkryssen företas.</p>
<h2>Valkampanjen på Internet – en översikt</h2>
<p>För att undersöka vilka riksdagskandidater som har använt sig av internethemsidor i sin valkampanj inför riksdagsvalet 1998 har jag samlat in ett omfattande material från Internet. För att genomföra en systematisk undersökning av samtliga kandidaters eventuella hemsidor har jag använt vissa sökkriterier. Jag har valt att söka efter kandidaternas internethemsidor genom att titta på samtliga riksdagspartiers centrala hemsidor samt i förekommande fall distrikt- /länsorganisationens eller motsvarandes hemsida. Utöver partiernas websidor kommer jag även avsöka Torgets valsida för att fånga in de hemsidor som inte är länkade från kandidatens parti. Jag har sedan registrerat vilka kandidater som hade någon form av egen hemsida samt en del olika egenskaper hos hemsidorna.</p>
<p>I riksdagsvalet hösten 1998 ställde drygt 4 500 kandidater upp runt om i landet för de nuvarande sju riksdagspartierna. Av de drygt 4 500 kandidaterna hade närmare 600 en personlig hemsida på</p>
<p>Internet, vilket motsvarar ungefär 13 procent av samtliga kandidater .</p>
<p>Om vi även räknar med de kandidater som presenteras av sitt parti tillsammans med andra kandidater utan att varje kandidat har en egen sida och utan att medborgaren får tillfälle att välja vilken av kandidaterna närmare information önskas om tillkommer ytterligare 151 kandidater som det fanns information om på Internet i valkampanjen. Det innebär att drygt 16 procent av samtliga kandidater finns presenterade på Internet totalt sett. Här intresserar jag mig dock främst för de riksdagskandidater som kan sägas ha haft någon form av egen hemsida.</p>
<p>Riksdagskandidaternas hemsidor har ett mycket varierande utseende och antar mycket olika former. En del är korta och kärnfulla presentationer i punktform medan andra är ytterst omfattande färg- och musiksprakande informationskällor som inkluderar omfattande arkiv över exempelvis kandidatens debattartiklar eller motioner genom åren. Inte bara formen utan även innehållet på sidorna är varierande. En del består bara av tidigare publicerade tidningsartiklar medan andra presenterar ett eget litet valmanifest. Vissa sidor är även nästan helt befriade från politisk information. Ett exempel är centerkvinnan i Södermanland som i stort sett bara berättar om sina barnbarn och sitt teaterintresse på hemsidan. Andra har förutom sina politiska åsikter även lagt in en del minst sagt lättsammare inslag på sina hemsidor. Några exempel på detta är den östergötska miljöpartisten som är en hängiven ABBA-fantast och även låter detta återspeglas på sin hemsida, den 74-årige stockholmsmoderaten som har toner av Duke Ellington som bakgrund på hemsidan eller folkpartisten Kjell Aleklett som arrangerade en tävling kallad kryzzakjellkrysset där man kunde vinna en londonresa eller ett presentkort på Hemglass!</p>
<p>För en analys av den mängd information som fanns på hemsidorna delar jag in dem i tre kategorier: sidor som innehåller mindre än en normalstor skärmsida text, sidor som innehåller en till två skärmsidor text och sidor som innehåller mer än två normalstora skärmsidor text. Resultaten visar att ungefär en tredjedel av kandidaternas hemsidor återfinns i varje kategori. Den tidigare nämnda möjligheten att på hemsidorna få läsa debattartiklar, motioner, krönikor, veckobrev, pressmeddelanden eller liknande som kandidaterna tidigare har skrivit fanns på en femtedel av hemsidorna. Det var dessutom ungefär 12 procent av kandidaterna som utnyttjade denna möjlighet i någon större utsträckning och hade fler än fem sådana texter tillgängliga på sidan.</p>
<p>IT-VALET?</p>
<p>Enligt Benjamin R. Barber lämpar sig Internet bättre för bilder och ljud än för text. Hur pass villiga var då kandidaterna att posera på bild? Än så länge är i alla fall riksdagskandidaternas hemsidor dominerade av text även om bilder förekommer. Över 90 procent av kandidaterna hade minst ett fotografi på sin hemsida. Därutöver hade en femtedel flera olika fotografier, det behöver dock inte handla enbart om bilder av kandidaterna själva, utan om fotografier i allmänhet.</p>
<p>Alla kandidater uppmanar inte öppet väljarna på sina hemsidor att sätta ett kryss för just dem. Endast 27 procent av kandidaterna med hemsidor har någon form av tydlig kryssningsuppmaning. Det kan dock tänkas att även kandidater som inte på samma öppna sätt uppmanar till det likväl driver en personvalskampanj. En hemsida med information om kandidaten och dennes åsikter kan mycket väl fungera som kampanjsida även utan uttryckliga kryssningsuppmaningar. Det visar sig emellertid att endast hälften, 51 procent, av alla kandidater som hade en hemsida i valrörelsen säger sig ha bedrivit personvalskampanj för egen del. Långt ifrån alla som använde sig av personliga hemsidor gjorde det alltså för att, som ett led i sin personvalskampanj, samla personkryss. Spännvidden är dessutom stor mellan ytterligheterna angående kryssningsuppmaningar. Centerpartisten Stefan Tornberg i Norrbotten hade en mycket pedagogisk ”kryssningsträning” på sin hemsida. Träningen var en sorts tävling där man skulle försöka sätta så många kryss som möjligt i ett rutnät på tjugo sekunder. Låt oss bara hoppas att den inte bidrog till att väljarna praktiserade detta på valsedlarna när de väl stod i båset. Den andra ytterligheten fanns i Gävleborg där folkpartisten Leif Jonsson på sin hemsida i stället uppmanade väljarna att kryssa för en annan riksdagskandidat från sitt parti. Många kvinnliga kandidater använde sig av den i valrörelsen välkända uppmaningen ”Kryssa för en kvinna”. Karl Olofsson i Skåne använde sig i stället av den för allmänheten säkerligen mindre bekanta men nog så fyndiga uppmaningen ”Kryssa för en Karl”.</p>
<p>En del har knutit förhoppningar om ett vitaliserande av demokratin till den nya informationsteknologin. En aspekt av det skulle kunna vara att kontakten mellan väljare och valda eller mellan väljare och politiska kandidater underlättas. Vissa inslag av funktioner som kan underlätta kontakten mellan kandidaterna och medborgarna har funnits på hemsidorna. Några exempel är att många kandidater har en e-postadress utlagd på sin hemsida eller till och med en möjlighet för hemsidebesökarna att skicka ett meddelande till kandidaten utan att besökaren behöver ha en egen e-postadress, så kallade meddelanderutor. Vissa kandidater har även lagt ut sitt schema, kalendarium eller helt enkelt verksamhetsplanering på nätet. Även ett kalendarium skulle kunna sägas underlätta kontakten genom att medborgarna får information om var kandidaten befinner sig och är anträffbar vid olika tidpunkter.</p>
<p>Av de riksdagskandidater som hade en egen hemsida på Internet hade de allra flesta en e-postadress utlagd på hemsidan. Närmare bestämt var det 463 av de 591 kandidaterna med hemsidor som även hade en e-postadress på sidan, vilket motsvarar 78 procent. Det var emellertid fler än de kandidater som hade en egen hemsida som gick att kontakta via e-post under valrörelsen genom att deras parti möjliggjorde detta på sin hemsida utan att kandidaterna för den skull presenterades närmare. I en del fall var det så att valsedeln återfanns på nätet och att det i samband med den angavs e-postadresser. Jag har dock endast närmare information om de kandidater som verkligen hade en hemsida. De andra två kontaktunderlättande funktionerna jag har tagit upp är det däremot endast ett fåtal som har använt sig av. Kalendarium och meddelanderutor förekommer endast på ungefär fem respektive fyra procent av hemsidorna. Dessutom är det i viss utsträckning samma personer som använder sig av båda funktionerna. Andelen kandidater som har sitt kalendarium på hemsidan är mer än nio gånger större bland de kandidater som även har en meddelanderuta än bland de som inte har det. Det kan alltså finnas en sorts elitgrupp bland internetanvändarna.</p>
<p>Jag har även gjort en indelning av kandidaterna efter hur ambitiösa eller avancerade kandidaternas hemsidor är och har för detta ändamål skapat ett index. Utifrån det delar jag sedan in hemsidorna i tre grupper: enkla, standard och avancerade hemsidor.</p>
<p>IT-VALET?</p>
<p>Som vi kan se är kandidaterna med hemsidor relativt jämnt fördelade mellan de tre grupperna av internetanvändare. Även om hela 13 procent har någon form av hemsida i valkampanjen är det alltså en betydligt mindre skara kandidater som verkligen har satsat på en avancerad hemsida. Endast en fjärdedel av de som har någon form av hemsida, motsvarande 3 procent av alla kandidater, ingår i denna grupp som alltså kan sägas vara en elitgrupp inom hemsideanvändandet bland riksdagskandidaterna. Än så länge är det således ett relativt marginellt fenomen som studeras. Jag skall nu gå vidare och undersöka vilka kandidater som hade hemsidor och vilka faktorer som kan tänkas ligga bakom detta.</p>
<h2>Vilka använde nätet? – Farhågor och förhoppningar</h2>
<p>Att demokratin kan snedvridas av den socialt ojämlika fördelningen av resurser är ett ofta påtalat problem. Kommer Internet bli ett privilegium för de redan gynnade och leda till ökade skillnader i fråga om möjligheten att göra sin röst hörd? Eller kommer en bred spridning av internetanvändandet ge förfördelade grupper ökade möjligheter att komma till tals? Vilken påverkan Internet kommer få vet vi ännu inte. Kanske är det i valrörelsesammanhang helt nya grupper som har gett sig in i valkampanjen på Internet?</p>
<p>En parallell kan här dras till den debatt som fördes när opinionsundersökningar började införas i Sverige. Även då fanns både optimister och pessimister. En av de som hade stora förhoppningar om den nya teknikens demokratiska potential den gången var Alva Myrdal. Hon ansåg att opinionsundersökningarna skulle vara till folkflertalets fördel genom att alla i dessa undersökningar får en röst till skillnad från till exempel i den offentliga debatten där de resursstarka ofta dominerar. Motsvarande ståndpunkt kan appliceras på den nya informationstekniken och användandet av internethemsidor i valrörelsen då kostnaderna för att föra ut ett politiskt budskap är mycket låga i den nya kampanjkanalen – Internet. Alla som har kunskapen kan nu blixtsnabbt och till en oerhört låg kostnad nå ett mycket stort antal människor. Å andra sidan kan det hävdas att det främst kommer vara en elit som använder sig av den nya tekniken då alla inte själva har de erforderliga kunskaperna eller har kontakter med sådana som har det.</p>
<h2>Ojämn spridning av den nya tekniken?</h2>
<p>Nyheter och nya verksamheter sprids till allt fler med tidens gång. Nyheterna når olika personer och grupper olika snabbt efter att de har uppkommit någonstans. Någon startar upp en ny form av verksamhet och andra följer efter med olika eftersläpning. Det finns emellertid flera olika faktorer som kan antas ha betydelse för hur snabbt en individ anammar en viss nyhet. Närhet till innovatören samt position i den socio-ekonomiska hierarkin är två faktorer som brukar anses ha betydelse för spridningsförloppet.</p>
<p>Enligt Lennart Weibull och Annika Bergström är ett typiskt drag för de nya medieteknologierna att de har expanderat olika snabbt i olika befolkningsgrupper. Kanske kan vi förvänta oss att de grupper bland allmänheten som är längst fram vad gäller internetanvändandet även är de grupper bland kandidaterna som ligger i täten vad gäller hemsideanvändandet i valkampanjen. Torsten Österman har undersökt andelen i olika befolkningsgrupper som använder Internet eller uppger sig snart bli anslutna. Av hans undersökning framgår att skillnaderna i användandet mellan olika befolkningsgrupper är stora. Yngre använder Internet i betydligt större utsträckning än äldre, dessutom använder en större andel män än kvinnor nätet. Mellan den äldsta och yngsta åldersgruppen skiljer hela 64 procentenheter i Östermans undersökning och mellan könen finns en inte obetydlig skillnad på 13 procentenheter. Även vad gäller bostadsortens inverkan finns en klar skillnad mellan ytterligheterna storstad och landsbygd. Andelen som uppgav sig använda Internet var dubbelt så stor i storstäderna som på landsbygden.</p>
<p>Den nya tekniken är dock under ständig förändring och nya funktioner eller hjälpmedel dyker oavbrutet upp. Då sådana nyheter dyker upp vidtar nya spridningsprocesser. Denna utveckling torde inte avstanna inom den närmaste framtiden. Det är således inte fråga om en enkel och ändlig process. Användandet av hemsidor skiljer sig därför antagligen inte bara åt mellan de som utnyttjar den</p>
<p>IT-VALET? nya kampanjkanalen och de som inte gör det, utan även mellan de som har avancerade och de som har mindre avancerade hemsidor.</p>
<p>Då betydelsen av riksdagskandidaterna som individer ökar med det nya personvalsinslaget finns det en fara i ett ojämnt användande av den nya kampanjkanalen. Om riksdagskandidaternas användande av hemsidor i valkampanjen följer mönstret i befolkningen i stort innebär det att unga manliga kandidater i storstadsområden gynnas medan övriga grupper som inte har tillgång till den nya tekniken eller inte vill använda den missgynnas. Detta kan utgöra ett demokratiskt problem då det blir svårare för väljarna att få information om övriga kandidater.</p>
<p>Att skillnaderna skulle vara lika stora vad gäller användandet av internethemsidor i valrörelsen mellan olika grupper av riksdagskandidater som vad gäller internetanvändandet mellan olika grupper i befolkningen är inte troligt då alla politiskt aktiva kan ses som mer eller mindre resursstarka i förhållande till resten av befolkningen. Skillnaderna bör normalt sett vara mindre inom en elitgrupp än i hela befolkningen. Å andra sidan är det inte samma sak att bara använda Internet som att ha en egen hemsida, vilket är ett mer avancerat användande. Ur det perspektivet borde skillnaderna i stället vara större bland kandidaterna. Det är även värt att tänka på att mycket annat än den enskilde riksdagskandidatens kunskaper och idéer kan avgöra om han eller hon är representerad på Internet eller inte. Organisationer, partier och personer i kandidaternas närhet kan ta initiativ till att sätta upp en hemsida inför valet. Bland alla de närmare 600 kandidater som fanns representerade på nätet är det antagligen endast ett fåtal som själva har tagit initiativ till eller själva utformat sin hemsida. I många fall rör det sig om standardiserade hemsidor som finns hos partierna och endast innehåller en kortare text av kandidaterna.</p>
<p>I det följande kommer jag endast redovisa andelen kandidater med någon form av hemsida samt andelen kandidater med en avancerad hemsida. De två intressanta aspekterna är dels vilka kandidater som har en internethemsida i valrörelsen över huvud taget, dels vilka kandidater som kan sägas utgöra elitgruppen.</p>
<p>Jag har tidigare redovisat den stora skillnaden i internetanvändande mellan yngre och äldre i den svenska befolkningen. Frågan är nu om det också främst var unga politiker som använde sig av en hemsida i valrörelsen. Eller har kanske även de förlitat sig på traditionella kampanjkanaler?</p>
<p>Resultaten pekar i den förväntade riktningen. Yngre riksdagskandidater har använt sig av internethemsidor i något större utsträckning än äldre. Skillnaderna tycks däremot vara anmärkningsvärt små mellan de två yngsta grupperna vad gäller det totala användandet. Om vi i stället ser till användandet av avancerade hemsidor ökar skillnaderna något. Man kan dock fråga sig om denna grova åldersindelning verkligen är den lämpligaste. Kanske förändras bilden om vi använder oss av en mer detaljerad åldersindelning?</p>
<p>Det var i själva verket inte så enkelt som att yngre kandidater i större utsträckning använde sig av internethemsidor än äldre. Den yngsta åldersgruppen ligger i själva verket långt under genomsnittet för hela populationen (12,9 procent). Det är i stället kandidaterna mellan 26 och 30 år som har varit de mest flitiga hemsideanvändarna (17,1 procent). Dessutom går en tydlig gräns ungefär vid pensionsåldern. Kandidater äldre än 65 år är inte särskilt frekventa nyttjare av det nya kampanjmediet. Däremot finns det anledning att notera att de har haft hemsidor i större utsträckning än kandidaterna under 20 år. Jag kan emellertid konstatera att skillnaderna är relativt små och att det inte finns ett rakt samband mellan stigande ålder och avtagande hemsideanvändande.</p>
<p>Förutom att fler män än kvinnor använder Internet brukar de traditionellt även ses som mer teknikintresserade än kvinnor, vilket även det skulle kunna bidraga till att fler män använde sig av Internet i valrörelsen. Följande tabell visar resultatet.</p>
<p>IT-VALET?</p>
<p>Kommentar : Procentdifferens visar hur många procentenheter lägre andelen är bland kvinnor än bland män i respektive grupp.</p>
<p>Om vi tittar på varje kön för sig ser vi att skillnaderna är mycket små. Bland männen är andelen nätanvändare 13,1 procent och bland kvinnorna 12,6. Eftersom jag arbetar med ett totalurval av samtliga kandidater är det dock oomtvistligt att det faktiskt var så att manliga riksdagskandidater använde sig av hemsidor i större utsträckning i valkampanjen än kvinnliga. Då siffrorna trots allt är mycket jämna kan mycket döljas bakom den till synes enkla bilden. Om vi i stället tittar på de som hade de mest avancerade hemsidorna förändras bilden något. Bland männen är andelen med hemsidor som tillhör de mest avancerade 3,5 procent medan den bland kvinnorna är 2,6 procent. Skillnaden är alltså fortfarande mindre än en procentenhet. Vi kan därför konstatera att det inte förelåg någon större skillnad mellan manliga och kvinnliga riksdagskandidaters internetanvändande i valrörelsen 1998.</p>
<p>Det har även visat sig att den nya informationstekniken har spritts snabbare till större samhällen och storstäder än övriga landet. Kanske återfinns denna skillnad även hos riksdagskandidaterna. Av praktiska skäl kan jag endast jämföra befolkningen i storstadsområdena och den övriga befolkningen då det finns stora problem med att dra gränser för vad som tillhör storstadsområdena, mindre orter, landsbygd och så vidare.</p>
<p>Kommentar : Procentdifferens visar hur många procentenheter lägre andelen i respektive grupp är i övriga landet än i storstadområdena.</p>
<p>Även om skillnaden inte är särskilt stor går den i förväntad riktning, kandidater i storstadsområden använde sig oftare av hemsidor än övriga kandidater (14,8 procent mot 12,5 procent). Skillnaden blir mer märkbar om vi i stället ser till vilka kandidater som hade de mest utbyggda och avancerade hemsidorna (5,5 mot 2,7 procent). Mer än dubbelt så stor andel av storstadskandidaterna hade en avancerad hemsida jämfört med kandidaterna i övriga landet.</p>
<p>En närmare granskning visar dock att det egentligen bara är Stockholmsområdet som avviker från resten av landet när det gäller avancerade hemsidor. Göteborgsområdet ligger i själva verket under andelen för samtliga vad gäller de avancerade hemsidorna (2,0 mot 3,1 procent). Andelen i Stockholmsområdet är däremot hela 7,2 procent. Det finns alltså en storstadseffekt som är ännu kraftigare än den som framkom ovan och den uppträder i det här sammanhanget endast i Stockholmsområdet.</p>
<p>IT-VALET?</p>
<p>Låt oss nu stanna upp och granska de nyss behandlade faktorernas betydelse närmare. Det kan nämligen vara så att de samspelar på olika sätt och att de verkliga sambanden därför döljs vid första anblicken. Vid en närmare granskning visar det sig att männen i själva verket bara dominerar i åldersgruppen 30–60 år. Både bland de yngre och de äldre är det i stället kvinnorna som är de flitigaste internetanvändarna. Särskilt märkbart är detta om vi ser till de avancerade hemsidorna. Detta förstärker ytterligare intrycket att det inte förelåg någon nämnvärd skillnad i hemsideanvändandet mellan kvinnliga och manliga kandidater i valrörelsen.</p>
<p>Den måttliga effekten av kön återfinns dessutom nästan uteslutande i storstadsområdena. I övriga landet är fördelningen faktiskt mycket jämn, kvinnorna ligger till och med något över männen. I storstadsområdena är skillnaden däremot desto större. Männen använder sig där av en hemsida i betydligt större utsträckning än kvinnorna (17,5 mot 11,9 procent). Ser vi på de avancerade hemsidorna blir ojämnheten i storstadsområdena dessutom flera gånger större (8,1 mot 2,7 procent). Nästan hela denna skillnad ligger dock i Stockholmsområdet. Vi kan konstatera att det inte förelåg någon ojämnhet mellan könen i allmänhet, men att det i storstadsområdena, framför allt Stockholmsområdet, förelåg en betydande skillnad i användandet av hemsidor mellan manliga och kvinnliga riksdagskandidater till männens förmån.</p>
<p>I enlighet med ovanstående visar en fördjupad analys att effekten av bostadsort i själva verket endast uppträder bland männen, där den kraftigt förstärkts. Bland kvinnorna är i stället förhållandet det omvända. En något större del av kvinnorna utanför storstadsområdena än av kvinnorna i storstadsområdena har använt en hemsida (12,8 mot 11,9 procent). Faktum kvarstår dock att bostadsort faktiskt hade en effekt på internetanvändandet och att kandidater i storstadsområdena använde internethemsidor i större utsträckning än övriga, effekten begränsades däremot till de manliga kandidaterna och uppträdde vad gäller de avancerade hemsidorna endast i Stockholmsområdet.</p>
<h2>Elitfenomen eller massfenomen?</h2>
<p>Resursstarka kandidater och kandidater högt uppe i hierarkin bör använda sig av hemsidor i sina valkampanjer i större utsträckning än andra. Det är rimligt att betrakta kandidater med högre listplacering som mer politiskt inflytelserika och därmed även mer politiskt resursstarka än lägre placerade kollegor. Det kan även vara så att partierna är måna om att föra fram sina toppkandidater även på Internet i valkampanjen och se till att de förutom partiets stöd även får så stort folkligt stöd som möjligt.</p>
<p>Internets demokratiska potential baseras på det nya kampanjmediets låga kostnader. Alla kandidater som har kunskapen och viljan kan nu föra ut sitt budskap och finnas tillgängliga på nätet. Om det däremot främst är riksdagskandidater högst upp på vallistorna som har använt sig av hemsidor bidrar den nya tekniken i stället till att förstärka elitens position.</p>
<p>Kommentar : Listplacering visar i de fall en riksdagskandidat har ställt upp på flera olika listor den högsta placeringen på någon lista.</p>
<p>Det var i allra högsta grad så att kandidater med högre listplacering oftare använde sig av en internethemsida än kandidater med en lägre listplacering. Dominansen för de två översta placeringarna förstärks dessutom ytterligare om vi enbart undersöker kandidaterna med en avancerad hemsida.</p>
<p>IT-VALET?</p>
<p>Huruvida politiker bör ses som nyttomaximerande och rationella eller styrda av vanor och normer är en gammal kontrovers inom samhällsvetenskapen. Peter Esaiasson har i en tidigare undersökning av riksdagsledamöters kampanjarbete påvisat att sambandet mellan politikers bedömning av olika kampanjteknikers effektivitet och deras val av kampanjteknik är mycket svagt. Han ser detta som ”en klar antydan om att förklaringarna till ledamöternas uppträdande under kampanjerna får sökas på annat håll än i strikt rationella värderingar av det mest effektiva sättet att övertyga väljarna”. Esaiasson betonar i stället betydelsen av ledamöternas partitillhörighet och de olika vanor vad gäller sättet att bedriva valkampanjer på som har utvecklats i de olika partierna, kampanjkulturen .</p>
<p>En riksdagskandidat som skall bedriva en kampanj bör ändå göra några överväganden om vilka kampanjkanaler han eller hon skall använda. Det är även möjligt att olika kampanjkanaler är olika ”lönsamma” för olika kandidater beroende på vilka väljargrupper han eller hon vänder sig till. Eftersom de svenska valen främst är ett partival innebär det att personvalskandidaterna i första hand vänder sig till sitt eget partis väljare och att det är inom denna grupp de konkurrerar om personrösterna, det är fråga om ett inomparti-personval.</p>
<p>Kandidater som tillhör ett parti vars väljare till stor del använder Internet har större anledning att använda sig av nätet i sitt kampanjarbete än kandidater som tillhör ett parti vars väljare inte använder Internet i lika stor utsträckning. De senare bör i stället lägga sin tid och energi (och kanske pengar) på andra kampanjaktiviteter. Det är enbart detta beteende jag här kallar för rationellt. Det handlar således om rationalitet i en begränsad betydelse.</p>
<p>Från tidigare undersökningar vet vi att det är folkpartiets, miljöpartiets och moderaternas väljare som i störst utsträckning använder Internet. Därmed torde även incitamenten för dessa partiers riksdagskandidater att använda sig av en internethemsida i sin valkampanj vara större än för de övriga partiernas kandidater. De övriga partiernas väljare uppvisar en lägre andel internetanvändare och i synnerhet centerpartiets sympatisörer omfattade 1997 en, jämfört med de andra partiernas väljare, mycket låg andel nätanvändare. Vänsterpartiet befinner sig däremot i en mellanposition.</p>
<p>Jag kommer främst att ta hänsyn till attityden till personvalssystemet av de olika vanor och normer vad gäller sättet att bedriva valkampanjer på som har utvecklats inom partierna och som kan påverka kandidaternas internetanvändande. Partiernas inställning till personvalsinslaget kan antas påverka vilka kandidater som väljer att använda sig av en hemsida i valkampanjen då dessa ofta är inriktade på att kandidaten som person presenterar sin politik och syftet med en personlig hemsida knappast är att propagera enbart för sitt parti. Därmed inte sagt att en kandidats hemsida i första hand måste syfta till att propagera för den egna personen. Kandidater från partier som är positivt inställda till personvalskampanjer kan utifrån kampanjkulturperspektivet förväntas använda sig av hemsidor i större utsträckning än andra.</p>
<p>Generellt sett är de borgerliga partierna mer positivt inställda till personvalskampanjer än övriga partier. Socialdemokraterna, miljöpartiet och vänsterpartiet är skeptiska eller negativt inställda till personvalet medan främst moderaterna, folkpartiet och centern är positiva. Kristdemokraterna kan sägas befinna sig i en mellanposition.</p>
<p>Ur en demokratisk aspekt föreligger inget större problem om kandidater från olika partier nyttjar hemsidor i olika utsträckning. Det är allvarligare om stora skillnader mellan olika grupper inom partierna föreligger. Jag anser ändå att det är viktigt att undersöka vilka faktorer som kan styra riksdagskandidaternas hemsideanvändande. Därför skall jag analysera vilka partiers kandidater som har använt hemsidor i störst utsträckning och vilken betydelse två olika faktorer kan ha haft: rationella överväganden och partiets kampanjkultur.</p>
<p>För att testa om rationella överväganden och partiernas kampanjkultur har haft någon betydelse för kandidaternas val att använda sig av en hemsida eller inte genomförs parvisa jämförelser mellan andel hemsideanvändare i partierna. Då jag undersöker sju partier finns totalt 21 möjliga parvisa jämförelser. Alla är dock inte relevanta utifrån de två möjliga påverkansfaktorer jag analyserar.</p>
<p>För att analysera kampanjkulturens betydelse jämförs partier som kan anses ha ungefär lika starka eller svaga rationella incitament att använda sig av hemsidor och samtidigt skiljer sig åt beträffande kampanjkulturen. För att analysera det rationella perspektivets betydelse väljs de partier som skall jämföras ut på motsatt sätt. De som kan anses ha en liknande kampanjkultur och samtidigt skiljer sig åt beträffande de rationella incitamenten för kandidaterna är här relevanta att jämföra.</p>
<p>Totalt finner jag nio parvisa jämförelser som är relevanta för de två påverkansfaktorerna. När det gäller kampanjkulturens betydelse jämförs i tur och ordning fem par: folkpartiet och miljöpartiet, moderaterna och miljöpartiet, centerpartiet och socialdemokraterna,</p>
<p>IT-VALET? centerpartiet och kristdemokraterna samt kristdemokraterna och socialdemokraterna. När det gäller det rationella perspektivets betydelse jämförs i stället följande fyra par: folkpartiet och centerpartiet, moderaterna och centerpartiet, miljöpartiet och socialdemokraterna samt miljöpartiet och vänsterpartiet. f p m</p>
<p>Vi ser att andelen hemsideanvändare varierade kraftigt mellan partierna. Centerpartiets kandidater toppade hemsideanvändandet och fyra partiers kandidater fanns tillgängliga på nätet i större utsträckning än övrigas: centern, folkpartiet, socialdemokraterna och miljöpartiet. Moderaternas kandidater låg strax under genomsnittet för samtliga. Kristdemokraterna låg däremot en bra bit under genomsnittet och vänsterpartisternas frånvaro på Internet var näst intill total.</p>
<p>Eftersom jag i första hand intresserar mig för det rationella perspektivets och kampanjkulturens betydelse för de enskilda riksdagskandidaternas beslut att använda sig av en hemsida eller inte är det bättre att i stället för det totala hemsideanvändandet bland varje partis kandidater undersöka användandet av avancerade hemsidor. Många av kandidaternas hemsidor var av liten omfattning. Det intressanta är i detta sammanhang i stället hur stor andel av varje partis kandidater som hade en mer omfattande och ambitiös hemsida. Genom att undersöka i vilken utsträckning kandidater från de olika partierna har haft avancerade hemsidor kan bilden bli en annan. Kanske är det så att vissa partiers kandidater har haft mycket enkla hemsidor medan andra i stor utsträckning har genomfört storstilade satsningar på utvecklade och ambitiösa sidor?</p>
<p>N 4 ,0 1 ,9</p>
<p>Centerpartiet ligger fortfarande i topp. Däremot har situationen ändrats en hel del för de övriga partierna. Moderaterna ligger vad gäller användandet av avancerade hemsidor en bit över genomsnittet för alla (4,0 mot 3,1 procent) Vad gäller socialdemokraterna och miljöpartiet visar det sig att deras kandidaters hemsideanvändande till stor del bestod av enklare och mindre ambitiösa hemsidor. Särskilt tydligt är detta för miljöpartiet.</p>
<p>Partiernas kampanjkultur tycks ha haft stor betydelse för vilka partiers kandidater som använde sig av hemsidor. I fyra av de fem parvisa jämförelserna visar det sig att det partis kandidater vars kampanjkultur kan anses mest positiv till personvalskampanjer har använt sig av avancerade internethemsidor i större utsträckning än det andra partiets. Det är endast i fallet med kristdemokraterna och socialdemokraterna resultatet blir det motsatta.</p>
<p>Rationella överväganden angående partiernas andel internetanvändare bland sina sympatisörer verkar däremot inte ha spelat någon större roll för riksdagskandidaterna. Endast i en av de fyra parvisa jämförelserna använder sig det parti vars kandidater har de största</p>
<p>IT-VALET? rationella incitamenten i större utsträckning av avancerade hemsidor än det andra partiets kandidater. Miljöpartiets kandidater hade i något större utsträckning avancerade hemsidor än vänsterpartiets. I de tre andra fallen pekar resultatet i stället åt andra hållet. Resultaten ligger således i linje med tidigare forskning.</p>
<p>Den dramatiska förändringen av andelen miljöpartister vid övergången från användningen av hemsidor över huvud taget till avancerade hemsidor kan i sammanhanget vara värd att begrunda ytterligare. Jag är dock här hänvisad till ett resonemang av lite mer spekulativ art. En förklaring till förändringen kan vara att miljöpartiet som organisation satsade på att i stor utsträckning ha presentationer av sina kandidater tillgängliga för väljarna på Internet, men att partiets kandidater i stort sett har avstått från att använda sig av mer ambitiösa hemsidor för att bedriva personvalskampanjer. I viss mån gäller även detta förhållande socialdemokraterna. Moderaterna kan då ses som den andra ytterligheten. Överlag var partiets kandidater inte särdeles tillgängliga på nätet. Däremot uppvisar partiet en relativt stor andel kandidater med mer ambitiösa hemsidor.</p>
<p>Möjligen kan i första hand användandet av avancerade hemsidor begränsas av partiets kampanjkultur och inställningen till personkampanjer medan det totala användandet och användandet av enklare hemsidor styrs av andra faktorer. Detta skulle i så fall kunna förklara åtminstone varför just centerns, folkpartiets och moderaternas kandidater i störst utsträckning hade avancerade hemsidor 1998.</p>
<p>Överlag är det förvånande att socialdemokraternas och miljöpartiets kandidater i så stor utsträckning faktiskt använde hemsidor. Dessa båda partier orsakar dessutom de två fall som avviker från det generella mönstret att kampanjkulturen hade stor betydelse men inte det rationella perspektivet. Troligtvis har de båda partiernas organisationer varit mer aktiva när det gäller att göra information om sina kandidater tillgängliga på nätet än övriga partier.</p>
<h2>Nytt budskap i det nya mediet?</h2>
<p>Ett nytt kommunikationsmedium och därmed en ny kampanjkanal för politikerna har dykt upp på den politiska arenan. Kommer den nya informationstekniken, här manifesterad genom Internet, ha någon påverkan på hur politikers kampanjer utformas och budskap formuleras? Frågan gäller alltså om Internet är en neutral kampanjkanal eller om den på något sätt även medför en förändring av budskapen i valkampanjerna.</p>
<p>För att undersöka om kandidaternas valbudskap har förändrats kommer jag titta på kandidaternas internethemsidor samt tidigare forskning om kampanjbudskap och valkampanjer. Ett problem som uppstår är att två  nya fenomen fick sitt genombrott under 1998 års val. Förutom internetanvändandet introducerades även personröstning. Problemet som uppstår är att båda nyheterna kan påverka valbudskapen. Det finns även anledning att tro att samtliga politiker är påverkade av förändringen i valsystemet oavsett om de för egen del satsar på att bli personvalda eller inte.</p>
<p>Genom att undersöka innehållet på kandidaternas hemsidor, hur hemsidebudskapen har varit utformade och hur de skiljer sig från valbudskap som framförts i andra kampanjkanaler samt analysera vilken roll den nya tekniken kan ha haft i sammanhanget hoppas jag kunna säga någonting om Internets påverkan på kampanjbudskapens utformning.</p>
<p>Då jag håller för troligt att samtliga kandidater som använder Internet i sina valkampanjer är mer eller mindre påverkade av personvalsinslaget oavsett om de för egen del satsar på att bli personvalda eller inte kommer jag även att titta på hur personkampanjer är utformade och forskning om vilken påverkan det ökade personvalsinslaget kan få på valkampanjerna. Alla skillnader gentemot tidigare kampanjer härrör naturligtvis inte  från Internets egenskaper utan även från personvalsinslaget. Det är då viktigt att ha en uppfattning om vilka förändringar som är att vänta från personvalet. För att ytterligare bemöta problemet kommer jag att undersöka om det finns några skillnader mellan de kandidater som sökte bli personvalda och de som inte uttryckligen gjorde det.</p>
<p>Om skillnaderna i budskapets utformning är små eller obefintliga mellan de som bedriver personkampanj och de som inte gör det samt budskapets utformning skiljer sig från tidigare valkampanjers är det alltså möjligt att det handlar om en påverkan från kampanjmediet, Internet.</p>
<h2>Traditionella valkampanjer</h2>
<p>I Representation from Above  presenteras några variationsdimensioner som kan utvinnas ur forskningen om valkampanjers innehåll. Det handlar bland annat om balansen mellan sakfrågor och kandidaternas egenskaper samt om graden av sammanhållning inom partierna. Amerikanska kongresskandidater utgör en extrempunkt så till vida att de lägger större vikt vid kandidategenskaper än vid sakfrågor och väljer sina kampanjfrågor relativt oberoende av sitt parti. Mönstret</p>
<p>IT-VALET? bland europeiska parlamentskandidater är vanligtvis det motsatta: sakfrågor är viktigare än personliga egenskaper och partiorganisationerna har vanligtvis stort inflytande över vilka kampanjfrågor som betonas.</p>
<p>De svenska riksdagsledamöterna har i sina valkampanjer betett sig i stort sett tvärtom mot sina amerikanska kollegor, de har nästan uteslutande betonat sakfrågor i kampanjerna. Personliga egenskaper tycks i Sverige inte vara något populärt kampanjtema. Dessutom är graden av samstämmighet inom partierna hög.</p>
<p>I Holmberg och Esaiassons De folkvalda  från 1988 undersöks partisammanhållningen. De analyserar där huruvida riksdagsledamöterna har betett sig som egenpolitiker  eller partipolitiker  under den föregående valkampanjen och finner att en klar majoritet inom alla partier har agerat som partipolitiker (85 procent i genomsnitt). Resultatet grundar sig på en jämförelse mellan vilka sakfrågor riksdagsledamöterna hade betonat mest under den föregående valkampanjen och vilka frågor som var deras partis viktigaste frågor. Detta är den traditionella bilden av svenska riksdagskandidaters valkampanjer. Det mönster som framträder är mycket entydigt.</p>
<p>Förutom de variationsdimensioner jag har nämnt kommer jag behandla ytterligare en aspekt av valbudskap, nämligen i hur stor utsträckning valbudskapen kan sägas innehålla faktiska ställningstaganden i kontroversiella frågor i stället för allmänt omfattade slagord som till exempel rättvisa. Detta kan kallas positionstagande. Nicklas Håkansson beskriver i Valbudskap med variation  skillnaden mellan positionsfrågor och valensfrågor som att skillnaden mellan de båda kategorierna är den grad av ställningstagande de innebär. Positionsfrågor är budskap som är reellt eller potentiellt kontroversiella i den kontext i vilken de uttrycks medan valensfrågor är budskap kring vilka det inte råder konflikt.</p>
<p>I Håkanssons studie av folkomröstningsdebatten 1994 framkommer att valensfrågorna dominerar över de positionstagande budskapen vad gäller de målsättningar som uttrycktes i det undersökta materialet i så gott som samtliga fall. I de av Håkansson framtagna siffrorna för 1998 års valrörelse framträder i stället en något komplicerad bild. Sammantaget utgör de positionstagande budskapen 1998 i genomsnitt närmare en tredjedel av samtliga budskap (30,4 procent). Om vi däremot ser på hur stor andel av de budskap som skulle kunna  vara positionstagande som verkligen är det blir andelen något högre (38,5 procent).</p>
<p>Frågan är om kandidaterna har fortsatt följa mönstren från tidigare valrörelser även 1998. Det vore naturligt att vänta sig att så är</p>
<p>IT-VALET? nätet blir alltså personen bakom hemsidan, kandidaten. Jag tror därför att hemsideanvändandet bäddar för mer information om kandidatens person än andra kanaler. Broschyrer kan även de vara knutna till kandidaten personligen om de används i dennes personvalskampanj. Det är dock möjligt för kandidater att ha flera olika foldrar eller broschyrer under en kampanj. Det är inte lika troligt att de även håller sig med flera olika hemsidor, även om möjligheten givetvis finns. En hemsida är, till skillnad från en broschyr, en fast plats där man kan finna information från en viss kandidat. Denna sida är tillgänglig överallt förutsatt att man har en internetuppkopplad dator. Hemsidan kan sedan uppdateras och förändras efter behov. Det kan därför upplevas som mer legitimt att ge större utrymme åt personlig information. Användaren har dessutom aktivt sökt upp kandidatens hemsida.</p>
<p>Hemsidorna kan även bidraga till mindre partisammanhållning vad gäller valet av kampanjfrågor. Då kandidaten rimligtvis bör föra fram sina personliga politiska åsikter och mer eller mindre söker marknadsföra sig själv kan det politiska budskapet på hemsidan inte vara helt identiskt med partiets budskap. Åsikterna i sig behöver inte avvika, men åtminstone prioriteringen av vilka frågor som skall föras fram kan i någon mån förväntas variera.</p>
<p>Jag håller även för troligt att vi kan vänta oss att budskapen på hemsidorna till viss del är mer seriösa än i andra medier. Ett mer seriöst innehåll kan till exempel innebära mer av tydliga ställningstaganden och mindre av valensfrågor. En viktig skillnad mellan hemsidor och broschyrer är att väljarna inte får en hemsida tryckt i handen på vägen ut från Konsum eller banken. Väljarna måste i stället själva aktivt  söka upp informationen. Detta medför att vi i allmänhet torde kunna vänta oss mer intresserade mottagare av budskapen på Internet än i andra sammanhang. Tänkbara konsekvenser är att budskapen inte måste hållas lika korta och fånga uppmärksamheten lika snabbt samt även att mottagarna uppskattar  andra typer av budskap. De kan då till exempel tänkas kräva mer klara besked och ställningstaganden och mindre allmänt hållna paroller och slagord.</p>
<p>Tekniskt sett finns annars stora möjligheter att göra hemsidorna till lättsam underhållning. Det kan handla om animationer (rörliga bilder), musiksnuttar, spel, tävlingar, lotterier eller annat. Således finns alltså möjligheten att kandidaterna inte alls har valt att använda sig av ett mer seriöst budskap än i andra medier. De kanske tvärtemot mina föreställningar har använt sig av Internet för mer jippobetonade aktiviteter. Möjligtvis kan de båda formerna även förekomma sida vid sida.</p>
<h2>Gav IT ett trendbrott?</h2>
<p>Har Internet då medfört en annorlunda utformning av valbudskapen, eller är det samma typ av budskap som nu förs ut i ännu en kampanjkanal? Även om Internet i allmänhet torde vara ett neutralt medium så har jag tidigare resonerat mig fram till att det är troligt att den nya tekniken inverkar på valbudskapen på så sätt att kandidaterna som personer får mer utrymme på hemsidorna samt att partisammanhållningen minskar och andelen positionstagande budskap ökar.</p>
<p>För att undersöka de budskap kandidaterna förde ut på sina hemsidor har en innehållsanalys av texten på hemsidorna företagits. Då det av tidsskäl är omöjligt att inkludera alla hemsidorna i något så tidskrävande som en innehållsanalys av texter har ett slumpmässigt urval om 100 kandidater gjorts. Tyvärr medför urvalet att jag får dras med relativt hög statistisk osäkerhet i mitt material. Den population jag vill uttala mig om och generalisera mina resultat till är dock samtliga riksdagskandidater som i valrörelsen 1998 använde sig av en internethemsida.</p>
<p>Tidigare studier har visat att svenska riksdagskandidater i allmänhet inte har prioriterat att föra fram sina personliga kvaliteter i valkampanjer. I Esaiasson och Holmbergs undersökning av 1988 års valrörelse rapporteras att inte en enda riksdagsledamot sade sig ha prioriterat sina personliga egenskaper i valkampanjen. Det är troligt att de personliga egenskapernas roll i valbudskapen även kommer bli mer framträdande på grund av det ökade personröstningsinslaget.</p>
<p>Det visar sig nu att personliga egenskaper i själva verket var det klart vanligaste kampanjtemat på riksdagskandidaternas internethemsidor i valrörelsen 1998. Hela 97 procent har det bland sina fem mest prioriterade valfrågor på hemsidan. Endast två procent nämner inte sina personliga egenskaper på sin hemsida och i genomsnitt upptar de 59 procent av hemsidans totala budskap. Andelen som inte nämner någon sakfråga över huvud taget på sin hemsida är däremot hela tio procent och så mycket som 21 procent av kandidaterna har hemsidor där mindre än en femtedel av hemsidan handlar om sakfrågor. Spridningen är dock stor. Det är dessutom inte endast de kandidater som på sin hemsida tydligt uppmanade väljarna att ge dem sin personröst och därmed kan anses ha satsat på att bli personvalda som prioriterade sina personliga egenskaper. Det är i själva verket så att de personliga egenskaperna i genomsnitt upptar</p>
<p>IT-VALET? en större del av hemsidans totala budskap hos de kandidater som inte hade någon tydlig kryssningsuppmaning på sin hemsida än hos de som hade en sådan. (66 procent mot 46 procent av innehållet.) De personliga egenskapernas dominans visas extra tydligt om vi håller i minnet att 97 procent av kandidaterna hade personliga egenskaper som ett av sina fem mest prioriterade områden på sin hemsida och jämför med nedanstående tabell.</p>
<p>Kommentar : Med prioriterade frågor avses de fem valfrågor som kandidaterna ägnade mest utrymme åt på sin hemsida. Här används de 27 olika frågor som förekommer i variabeln innehållsområde, dessutom har personliga egenskaper och lokala frågor räknats som varsin fråga. Lokala frågor kan avse flera olika lokala sakfrågor. Frågan ”Demokrati” innehåller förutom vanliga budskap om demokrati och politiskt inflytande, maktkoncentration med mera väl att märka budskap rörande personvalssytemet.</p>
<p>Det är mycket tydligt att resultatet avviker från tidigare forskning om valbudskap. Jag anser även att det är troligt att denna kraftiga effekt inte helt går att förklara med personröstningsinslaget utan att den till en viss del måste hänföras till den personliga karaktären hos internethemsidor jag tidigare har argumenterat för. Det finns ingen annan valfråga som kan konkurrera med kandidaternas personliga egenskaper på internethemsidorna.</p>
<p>När det gäller partisammanhållning med avseende på valet av kampanjfrågor kommer jag i första hand jämföra mina resultat med Holmbergs och Esaiassons i De folkvalda  från 1988. De klassificerade där 85 procent av de valda riksdagsledamöterna som partipolitiker och 15 procent som egenpolitiker beroende på vilka frågor de prioriterat i den föregående valkampanjen. Jag kommer här att använda mig av ett likadant tillvägagångssätt för att göra en jämförelse.</p>
<p>Först måste de olika partiernas huvudfrågor tas fram genom att undersöka vilka som var de fem populäraste kampanjfrågorna för varje partis kandidater. I detta fall kommer jag att utesluta personliga egenskaper då det knappast kan anses vara en av ett partis huvudfrågor. När det första steget är avklarat klassificeras samtliga kandidater som antingen partipolitiker eller egenpolitiker beroende på om de i första hand har prioriterat partiets huvudfrågor eller valt att prioritera egna frågor på sin hemsida. Som partipolitiker betecknas de som bland sina fem mest prioriterade frågor har minst två av sitt partis huvudfrågor.</p>
<p>Kommentar :  Siffrorna för egenpolitiker och partipolitiker avser procent av partiets kandidater. Partipolitiker har definierats som kandidater som på sin hemsida bland sina fem mest prioriterade frågor har minst två av sitt partis fem huvudfrågor. Övriga betraktas som egenpolitiker.</p>
<p>Som vi ser är andelen egenpolitiker avsevärt högre än i Esaiassons och Holmbergs undersökning från 1988. Resultatet går alltså i den förväntade riktningen. Det är dock svårt att säga om det beror på personröstningsinslaget eller på internethemsidornas personliga karaktär som i sig kan bidraga till ett mer individuellt utformat budskap.</p>
<p>IT-VALET?</p>
<p>Vad gäller positionstagande budskap gentemot valensfrågor så vet vi att partiernas valmanifest i 1998 års valrörelse enligt Håkansson innehöll uppemot en tredjedel positionstagande budskap (30 procent). Om vi räknar bort de rent beskrivande budskapen och enbart ser på de potentiellt positionstagande budskapen är en något större andel positionsfrågor (39 procent).</p>
<p>På hemsidorna utgör i genomsnitt de positionstagande budskapen endast drygt åtta procent av samtliga. Om vi i stället ser till de potentiella positionsfrågorna blir den genomsnittliga andelen nästan 35 procent. Det var alltså inte en större andel positionsfrågor på kandidaternas hemsidor. Andelen är i stället mycket lägre när det gäller positionsfrågornas andel av samtliga budskap och något lägre om vi jämför de potentiella positionsfrågorna. En förklaring är troligtvis att hemsidornas budskap till stor del bestod av personlig information (59 procent av innehållet i genomsnitt). Den sortens information är oftast rena beskrivningar och kan inte innehålla positionstagande budskap. Andelen positionsfrågor av de potentiellt positionstagande budskapen kan därför vara ett rättvisare mått för en jämförelse. Internet verkar således inte ha orsakat ett seriösare budskap och en större andel positionstagande budskap. Kandidaterna har med avseende på denna dimension fört ut ett traditionellt utformat kampanjbudskap på hemsidorna.</p>
<h2>Fick de lön för mödan?</h2>
<p>Frågan är nu om riksdagskandidaternas internethemsidor hade någon betydelse. Bidrog en kandidats hemsida till att han eller hon fick fler personröster? Jag kommer i det följande analysera huruvida hemsidorna kan ha haft någon effekt på väljarnas personröstande eller inte. För detta ändamål kommer jag använda mig av kandidaternas andel personkryss som mått på personvalskampanjernas framgång.</p>
<p>Medelvärdet för samtliga riksdagskandidaters andel personkryss av sitt partis totala röstetal i valkretsen är 1,2 procent. Medianen ligger betydligt lägre (0,4 procent), vilket tyder på att det fanns ett stort antal kandidater med en låg andel personröster och ett fåtal kandidater med en mycket hög andel personröster som höjer medelvärdet. Tabell 7 visar den genomsnittliga andelen personkryss för riksdagskandidaterna beroende på om de använde sig av en internethemsida eller inte.</p>
<p>Den genomsnittliga andelen personröster är högre bland kandidater med hemsida än bland kandidater utan hemsida. Dessutom är den genomsnittliga andelen högst bland kandidater med en avancerad hemsida. Vid första anblicken visar sig en tydlig samvariation mellan hemsideanvändande och framgång i personvalet. Det är dock möjligt att detta är ett falskt samband och att det i stället kan förklaras av andra faktorer.</p>
<p>Vi har tidigare sett att kandidater högt uppe på listorna i större utsträckning än andra använde sig av hemsidor och vi vet dessutom att det var lättare för kandidater högre upp på listorna att lyckas med en personvalskampanj och få många personkryss. Det är därför värt att undersöka om sambandet består även med hänsyn tagen till listplacering.</p>
<p>Även med hänsyn tagen till kandidaternas listplacering består alltså sambandet mellan hemsideanvändande och andel personröster. Då partierna har olika inställning till personval kan också deras respektive väljare ha utnyttjat möjligheten att avge personröst i olika utsträckning. Eftersom vi även vet att det främst var kandidater vars partier är positiva till personvalet som använde hemsidor kan det bidraga till att kandidater med hemsidor fick fler personkryss än andra. Vi måste alltså även ta hänsyn till partitillhörigheten.</p>
<p>IT-VALET?</p>
<p>När vi undersöker kandidaternas andel personröster med hänsyn tagen till både listplacering och partitillhörighet innebär det att vi undersöker tre olika grupper av listplacering inom vart och ett av de sju partierna. Det ger oss sammanlagt 21 grupper av kandidater med olika grad av hemsideanvändande att jämföra. Emellertid saknas internetanvändare i några fall, vilket gör att vi endast får 18 grupper att jämföra för kandidater med avancerad hemsida och 20 grupper för kandidater med hemsida över huvud taget.</p>
<p>Av analyser framgår att kandidater med en avancerad hemsida fick större andel personkryss än kandidater utan hemsida med kontroll för både parti och listplacering i 14 av 18 möjliga fall. Om vi i stället jämför kandidater med hemsida över huvud taget med kandidater utan hemsida har de förra fått större andel personkryss i 14 av 20 möjliga fall, det vill säga en något svagare effekt. Vi kan dock konstatera att sambandet mellan hemsideanvändande och framgångsrik personvalskampanj i huvudsak består även inom partierna.</p>
<p>Då internethemsidorna utgjorde ett relativt marginellt fenomen i valkampanjen har jag svårt att tro att de skulle haft en så stor självständig effekt. Det är troligare att användandet av hemsidor samvarierar med ytterligare andra variabler som till exempel i vilken utsträckning kandidaterna har bedrivit en personvalskampanj i andra medier. Kampanjaktiviteten kan alltså vara endimensionell  på så sätt att det är samma kandidater som bedriver kampanj på Internet som i andra medier och att det samband vi hittills sett därför är skenbart.</p>
<p>För att ytterligare testa om hemsideanvändandet hade någon effekt på väljarnas personröstande måste jag alltså även ta hänsyn till kandidaternas kampanjaktiviteter i andra medier. Den tidigare omnämnda enkätundersökningen Riksdagskandidat 1998  möjliggör detta. Emellertid kan jag då inte längre som hittills arbeta med ett totalurval, det vill säga samtliga kandidater från de nuvarande riksdagspartierna, utan får nöja mig med ett mindre urval. Jag kommer därför endast jämföra andelen personröster mellan de kandidater som hade någon hemsida över huvud taget och de kandidater som inte hade det. Antalet kandidater i varje grupp blir för begränsat om de med en avancerad hemsida behandlas som en egen grupp. Jag kan av samma anledning inte heller kontrollera för listplacering, utan koncentrerar mig på att kontrollera för kampanjaktiviteten.</p>
<p>I analysen använder jag mig sammanlagt av sex sorters kampanjaktivitet hos kandidaterna: offentliga anföranden eller debatter, appelltal på gator och torg, presskonferenser eller pressmeddelanden, användandet av personliga valbroschyrer, användandet av personliga valaffischer och intervjuer i lokala eller regionala tidningar.</p>
<p>Jag har sedan graderat kandidaternas samlade kampanjaktivitet som låg eller hög beroende på hur många av kampanjaktiviteterna de var mycket aktiva med eller använt sig av. Antalet i vissa grupper blir tyvärr synnerligen lågt, vilket gör att osäkerheten blir stor och att tillfälligheter kan spela stor roll.</p>
<p>Av tabellen framgår att kandidater med hemsida i allmänhet har fått en större andel personkryss än kandidater utan hemsida även med hänsyn tagen till kampanjaktivitet. I samtliga fall utom ett där det förekommer kandidater både med och utan hemsida gäller detta samband. I ett av fallen är den genomsnittliga andelen personröster lika vid avrundning till en decimal. Inte heller med regressionsanalys kan det uteslutas att användandet av hemsidor har haft en signifikant effekt.</p>
<p>IT-VALET?</p>
<p>Även om det tycks osannolikt att ett så marginellt fenomen som kandidaternas internethemsidor skulle ha haft en effekt på väljarnas personröstande kan jag nu konstatera att det inte går att utesluta att så är fallet. Det kanske skulle kunna motivera en större andel än 13 procent av kandidaterna att använda hemsidor i framtiden.</p>
<p>Vi bör dock hålla i minnet att jag endast genomfört en ytlig analys av kandidaternas personvalskampanjer. Det finns fortfarande många andra faktorer som kan ha spelat in. Hemsideanvändandet kan fortfarande vara skenbart och gå att förklara med hjälp av andra kampanjaktiviteter som jag inte har behandlat i denna artikel.</p>
<h2>Vad innebär IT för valkampanjerna och demokratin?</h2>
<p>Än så länge har enbart en tämligen liten andel av riksdagskandidaterna använt sig av internethemsidor i valkampanjen. Endast 13 procent hade en egen hemsida inför riksdagsvalet 1998 och så få som tre procent hade en avancerad och utbyggd hemsida. I och med personvalsinslaget kan dock hemsidorna ändå ha betydelse eftersom de kan ge väljarna ett bättre beslutsunderlag när det gäller personröstningen. De väljare som har tillgång till Internet kan på detta sätt mycket enkelt få information om de olika kandidaterna som ställer upp för det parti de tänkt rösta på i den aktuella valkretsen och vad som eventuellt skiljer dem åt. Motsvarande information i andra medier kan vara svår att erhålla.</p>
<p>Det finns en fara i att en så liten del av kandidaterna utnyttjade den nya teknikens möjligheter, särskilt om användandet är ojämnt fördelat mellan olika grupper av kandidater. Redan svaga grupper kan få minskad representation i riksdagen och ytterligare försvagas genom att väljarna inte finner någon information om den och därmed kanske heller inte lägger sin personröst på dem.</p>
<p>En del av farhågorna angående spridningen av den nya tekniken bland politikerna blev dock inte besannade. Även om det var något vanligare att manliga kandidater använde hemsidor än kvinnliga är skillnaden mellan könen synnerligen liten och saknar förmodligen betydelse. Det var inte heller så att i första hand unga kandidater som har vuxit upp med den nya tekniken fanns representerade på nätet. Sambandet mellan ålder och hemsideanvändande var mer komplicerat än så. Kandidaterna mellan 26 och 35 år, en relativt ung grupp, var flitigast på nätet. Samtidigt använde den äldsta åldersgruppen hemsidor i större utsträckning än den yngsta, vilket går tvärtemot förväntningarna. Det föreligger således inget större demokratiskt problem vad gäller spridningen av den nya tekniken bland politikerna vad gäller män och kvinnor eller olika åldersgrupper.</p>
<p>Kandidater i Stockholmsområdet visade sig däremot använda sig av avancerade hemsidor i betydligt större utsträckning än kandidater i resten av landet. Göteborgs- och Malmöområdet, vilka normalt brukar inkluderas i begreppet storstadsområdena, uppvisade däremot inte någon större skillnad gentemot resten av landet. Det är dock viktigt att tänka på att väljarna endast får lägga sin personröst på någon kandidat som ställer upp i deras egen valkrets. Därmed uppstår ingen snedvridning mellan olika grupper av kandidater så länge fördelningen inom valkretsar är jämn. Däremot kan det vara så att väljarna i Stockholm får ett bättre beslutsunderlag än väljarna i övriga landet, förutsatt att de söker information om kandidaterna på Internet.</p>
<p>Det starka sambandet mellan hög listplacering och benägenhet att använda internethemsidor som har påvisats bland kandidater är dock en anledning till oro. Att i första hand resursstarka politiker och kandidater högt uppe på listorna fanns på Internet betyder att det nya mediet har förstärkt den befintliga elitens position i stället för att öka de eftersatta gruppernas inflytande. Internets demokratiska potential har således ännu inte förverkligats. De väljare som hade hoppats kunna ta ställning till personvalet med hjälp av information från Internet har i stor utsträckning fått nöja sig med information om de högst placerade kandidaterna, övriga använde sig ytterst sparsamt av hemsidor. Jag ser det som en allvarlig demokratisk brist att väljarnas beslutsunderlag på Internet för personröstandet i stor utsträckning var begränsat till högt placerade kandidater.</p>
<p>Att analysen av hemsidornas eventuella effekter på väljarnas personröstande trots sina brister dessutom visade att det åtminstone inte går att utesluta en interneteffekt gör det än angelägnare att hoppas att en större andel kandidater, även längre ned på listorna, i framtiden kommer använda sig av hemsidor i valkampanjerna.</p>
<p>Att andelen kandidater som använde sig av hemsidor varierade kraftigt mellan partierna utgör inget större demokratiskt problem med tanke på att det svenska valsystemet i första hand är ett val mellan partier och i andra hand ett val mellan kandidater. Alla partierna fanns representerade på nätet och presenterade där partiets politik. Däremot var det klart lättare för vissa partiers väljare att ta ställning till personvalet med hjälp av information på Internet än för andra partiers väljare. Som vi har sett verkar dessutom kandidaterna</p>
<p>IT-VALET? ha styrts av sitt partis kampanjkultur i stor utsträckning i sitt val att använda sig av en internethemsida eller inte. Rationella överväganden om kampanjkanalen Internets effektivitet för deras egen del tycks däremot inte ha haft någon större betydelse. Att kandidaternas benägenhet att använda en hemsida i valkampanjen är beroende av deras partis inställning till personval och kampanjkultur i övrigt kan ses som ett tecken på att partierna fortfarande behåller greppet om riksdagskandidaterna trots personvalsinslaget. Partiernas kampanjkultur kan alltså ha bidragit till att en relativt liten andel av alla kandidater använde sig av en internethemsida i valrörelsen. Då personvalsmöjligheten har införts torde det åtminstone ligga i väljarnas intresse att få ett så bra beslutsunderlag som möjligt för personvalet, oavsett partisympati. Det är naturligtvis beklagligt om partiernas kampanjkultur blockerar och bromsar användandet av den nya tekniken och de möjligheter den innebär. Internet kan till exempel användas till att förbättra kontakten och kommunikationen mellan medborgare och politiker eller åtminstone göra politikerna mer synliga för väljarna.</p>
<p>Från innehållsanalysen av hemsidornas budskap framkom ett par mycket tydliga resultat. Hemsidorna visade sig till stor del bestå av personlig information om kandidaterna och partisammanhållningen var lägre än i tidigare undersökningar. Mina resultat visade att kandidaterna i ganska stor utsträckning hade valt egna valfrågor. Kanske uppmuntrar hemsidornas form kandidaterna att bete sig som individer och betona sina egna åsikter framför partiets då en enskild politiker naturligt står för innehållet på en hemsida.</p>
<p>Då det är troligt att datoranvändningen kommer fortsätta stegras den närmaste framtiden och att allt fler människor kommer använda Internet kan dess betydelse öka även i politiska sammanhang. Det är då möjligt att Internet genom hemsidornas naturligt personliga karaktär kommer förstärka och påskynda den individualisering av politiken som kan vidtaga när ett personvalsinslag har introducerats. För att vara säker på att det nya kampanjmediet i sig har bidragit till den ökade individualiseringen av kampanjbudskapen krävs emellertid en utökad undersökning där även annat kampanjmaterial, till exempel broschyrer inkluderas. Mina resultat och resonemang tyder dock på att så är fallet. Då den höga andelen personliga egenskaper på hemsidorna även gäller de som inte uppmanade till kryssning och därmed kan anses bedrivit personvalskampanj är detta än troligare.</p>
<p>Huruvida en ökad individualisering av politiken och valrörelserna är bra eller dåligt för demokratin finns det skilda åsikter om och är inte någonting jag ämnar behandla ytterligare. Det är dock troligt att den nya tekniken, här i form av internethemsidor, uppmuntrar till och gör det lätt för politiker att föra ut sina personliga åsikter, ett eget budskap, och mer information om dem som personer. Tanken bakom personvalet kan inte rimligtvis vara att väljarna ska personrösta enbart efter kandidaternas personlighet och välja bland kandidater som i övrigt har identiska politiska åsikter och prioriteringar. Då det är rimligare att de röstar efter vissa, om än små, åsiktsskillnader mellan kandidaterna bör inte dessas hemsidor uteslutande bestå av personlig information. Att hemsidorna innehöll en stor andel personlig information kan inte ses som ett problem så länge kandidaterna även behandlar sakfrågor. Många väljare kan säkert uppskatta en viss dos information om kandidaterna som personer. Emellertid behandlade hela tio procent av hemsidorna ingen sakfråga över huvud taget. Dessutom bestod så mycket som 21 procent av kandidaternas hemsidor till mindre än en femtedel av diskussion om sakfrågor. På en del hemsidor är alltså själva politiken, sakfrågorna, definitivt i skymundan. Även om det endast berör en mindre del av hemsidorna bör detta ses som en varningssignal. Väljarnas beslutsunderlag på Internet när det gäller personvalet riskerar att bli undermåligt om inte alla politiker talar om sakfrågor på sina hemsidor.</p>
<p>Ett exempel på att kommunikation mellan medborgare och politiker kan underlättas med det nya mediet visas bland annat av de så kallade ”väljarkontrakt” en del kandidater har upprättat på sina hemsidor där de tydligt och konkret uppställer ett antal riktlinjer för sitt handlande i riksdagen och ibland även vallöften. Dessa kandidater erbjöd sig dessutom ofta att regelbundet informera sina väljare om sina politiska ställningstaganden och diskutera dessa med väljarna via hemsidan eller e-post. Dessa kandidater har alltså satsat på att skapa en mer personlig relation till väljarna. Kanske kan sådana nätverk och dylika former av service gentemot väljarna från den enskilde kandidatens sida på längre sikt bidraga till förbättrad kommunikation mellan väljare och valda. Kandidater kan alltså på bland annat detta sätt även göra sig mer oberoende av sitt parti. Den nya tekniken kan här spela en roll genom att underlätta kommunikationen. Sådana effekter av den nya tekniken kanske först visar sig på längre sikt. Än så länge är det dock oerhört få kandidater som aktivt har försökt använda Internet för att underlätta kommunikationen genom att till exempel lägga ut sitt kalendarium på nätet eller uppmuntra medborgare att kontakta dem via så kallade meddelanderutor.</p>
<p>IT-VALET?</p>
<p>Hur var det då med väljarnas intresse för politikernas internetsatsningar? För tillfället har jag inga uppgifter om väljarnas utnyttjande av enskilda riksdagskandidaters hemsidor under valrörelsen utan endast om deras utnyttjande av partiernas hemsidor. Som jag tidigare nämnt besökte 200 000 personer någon eller några av partiernas hemsidor under valrörelsen. Det kan tyckas vara en låg siffra, men vi bör då tänka på att de valmöten partierna håller under valkampanjerna i allmänhet besöks av cirka 750 000 personer (drygt tio procent av väljarna). Ett väl inarbetat kampanjinslag som torgmöten besöktes således endast av fyra gånger så många personer som partiernas internethemsidor. Det kan även påpekas att partiernas valarbetare under 1980-talet brukade knacka dörr hos ungefär 250 000 medborgare. Om vi begrundar den tid och energi som krävs för att nå 250 000 medborgare i hemmen och jämför med det nya kampanjmediets publik på närmare 200 000 personer framstår Internets förändringspotential tydligt. Internet lär dessutom öka sin publik i framtida valkampanjer då långt ifrån alla väljare ännu har tillgång till Internet. En undersökning av SKOP har dessutom visat att närmare en fjärdedel av ungdomar i åldern 16–25 år säger sig helst vilja ha information genom Internet i nästa valrörelse.</p>
<h2>Avslutning</h2>
<p>Även om farhågorna angående en ojämn spridning av den nya tekniken mellan manliga och kvinnliga kandidater och mellan olika åldersgrupper inte besannades är det viktigt att komma ihåg att användandet av internethemsidor i valkampanjen 1998 i mångt och mycket var ett elitfenomen. För demokratins och väljarnas skull får vi hoppas att även kandidater längre ned på partiernas vallistor i framtiden kommer använda sig av Internet i större utsträckning. I annat fall kommer det nya mediet kanske bara bidraga till att ytterligare stärka den existerande elitens position.</p>
<p>Internet som kampanjkanal kan även bidraga till att ytterligare förstärka den genom personvalsinslaget rådande trenden med ökad individualisering av politiken och ökat fokus på kandidaterna som personer. Om detta är positivt eller negativt för demokratin kan det finnas olika åsikter om. Det är ändock viktigt att vara uppmärksam på fenomenet.</p>
<p>Då jag inte har gjort någon empirisk undersökning av kommunikationen mellan medborgare och politiker under valrörelsen medelst exempelvis e-post är det svårt att säga huruvida den nya tekniken hittills har bidragit till en förbättrad kommunikation mellan väljare och valda. Att endast ett mycket litet antal riksdagskandidater har utnyttjat möjligheterna att informera om var de är anträffbara vid olika tillfällen under valrörelsen genom att till exempel göra sitt schema tillgängligt eller uppmuntrat kontakt genom meddelanderutor tyder dock på att så ännu inte har skett i någon större utsträckning.</p>
<p>Det vi har sett är sannolikt endast de första trevande stegen på en inslagen väg. Politik på Internet är i Sverige än så länge ett relativt marginellt och nytt fenomen. Visserligen har samtliga riksdagspartier haft egna hemsidor i snart två år. Det var dock fortfarande endast en mycket liten del av riksdagskandidaterna, ungefär 13 procent, som hade någon form av egen hemsida i valrörelsen. Det som studerats i föreliggande artikel är ett expansivt område i ständig förändring. Redan i europaparlamentsvalet, men kanske framför allt i nästa ordinarie riksdagsval, kan bilden vara en helt annan.</p>
<h2>Noter</h2>
<p>IT-VALET?</p>
<p>IT-VALET? ningar eller handlingsförslag, ”böra” eller ”göra”. De rena verklighetsbeskrivningarna, ”vara”, har här alltså uteslutits. de ha medverkat minst fyra gånger för att räknas som mycket aktiva. Användandet av personliga valbroschyrer och valaffischer har registrerats genom en ja/nej-fråga. De som angett att de använt en personlig valbroschyr eller valaffisch räknas som aktiva med denna kampanjaktivitet.</p>
<p>IT-VALET?</p>
<h2>Referenser</h2>
<p>Barber, B. R. (1999) ”En plats för kommers eller en plats för oss?”, i denna volym</p>
<p>Bergström, A. och Weibull, L. (1998 )  ”Internet – för alla?” i SOM97 – Opinionssamhället  Göteborg: SOM-institutet</p>
<p>Brothén, M. (1999)  Riksdagskandidat 1998. Dokumentation , Göteborg: statsvetenskapliga institutionen</p>
<p>Elger, M. (1998) Politik. Se Opinionsbildning på Internet, Stockholm: Ekerlid</p>
<p>Esaiasson, P. (1990)  Svenska valkampanjer 1866–1988,  Stockholm: Allmänna Förlaget</p>
<p>Esaiasson, P. (1993) ”Om riksdagsledamöter, kändisar, opinionsopportunism och valkampanjer” i Person och Parti  (SOU 1993:63) Stockholm: Fritzes</p>
<p>Aldershot: Dartmouth</p>
<p>Gilljam, M. och Holmberg, S. (1995) Väljarnas val , Stockholm: Fritzes förlag AB</p>
<p>Gilljam, M. (1993) ”Vad är personval och vem röstar på person?” i Westerståhl, J. (red.) Person och Parti , SOU 1993:63, Stockholm: Fritzes</p>
<p>Holmberg, S. och Petersson, O. (1980) Inom felmarginalen , Stockholm: LiberFörlag</p>
<p>Holmberg, S. (1993) ”Nuvarande valsystem: minskande kandidatkännedom och få personröstare” i Westerståhl, J. (red.) Person och Parti , SOU 1993:63 Stockholm: Fritzes</p>
<p>Holmberg, S. och Esaiasson, P. (1988) De folkvalda,  Stockholm: Bonniers</p>
<p>Håkansson, N. (1996)  Valbudskap med variation Ja- och Nej-propaganda i folkomröstningsdebatten 1994 (licentiatuppsats). Statsvetenskapliga institutionen vid Göteborgs universitet</p>
<p>Martinsson, J. (1999)  Valkampanj på Internet En studie av riksdagskandidaters hemsidor ,  D-uppsats,  Göteborg: statsvetenskapliga institutionen</p>
<p>Olsson A. R. (1999) Elektronisk demokrati  (SOU 1999:12), Stockholm: Fritzes</p>
<p>Rothstein, B. (red) (1995)  Demokratirådets rapport 1995 – Demokrati som dialog, Stockholm: SNS Förlag</p>
<p>Schmidt, S. (1986)  Pionjärer, efterföljare och avvaktare, Lund: Studentlitteratur</p>
<p>Westerståhl, J. (1993) ”Person och parti” i Westerståhl, J. (red.) Person och Parti , SOU 1993:63, Stockholm: Fritzes</p>
<p>Österman, T. (1997) ”Våra värderingar och Internet Vem påverkar vem?” i Carlsson, U. Och Bucht, C (red) Mediasverige 1997 Statistik och analys,  Göteborg: Nordicom – Sverige .</p>
<p>Agneta Ranerup</p>
<p>Under de senaste åren har Internet såväl i den svenska som i den internationella debatten sagts ha en stor potential att öka demokratin i samhället. Något som anses ha särskilt positiva egenskaper är lokalt förankrade nätverk (på engelska ”Community Networks”) (Schuler 1996). Ett lokalt förankrat nätverk är en service i en viss stad eller region som görs tillgänglig via Internet, genom vilket det är möjligt att exempelvis ta del av samhällsinformation, få service från kommunala myndigheter och diskutera gemensamma angelägenheter. Svenska kommuners hemsidor, där medborgarna kan ta del av information och ibland även diskutera med varandra via elektroniska debattfora, är ett exempel på en typ av lokalt förankrade nätverk. En speciellt positiv egenskap hos lokalt förankrade nätverk som nämns i amerikansk debatt är att de kan bidra till att skapa en känsla av gemenskap och ett engagemang i gemensamma frågor bland medborgare i en stad eller en region, något som många gånger saknas i dag (Barber 1997, Schuler ibid .):</p>
<p>Om så är fallet skulle användandet av Internet kunna ge effekter som att politiska frågor faktiskt i högre utsträckning än i dag blir föremål för ett medborgerligt engagemang, och därmed även en diskussion mellan medborgare och politiker innan beslut fattas (Buchstein 1997, Street 1997).</p>
<p>I den följande texten kommer jag att nyansera dessa visioner genom att beskriva konkreta erfarenheter från två svenska kommuner av hur ett lokalt förankrat nätverk används av medborgare till att föra en politisk debatt. De kommuner jag har studerat är Göteborg och Sölvesborg. Den övergripande fråga som besvaras är i vilken grad diskussionen mellan medborgare och politiker i elektroniska debattfora har bidragit till ökad demokrati, och vilka förutsättningarna är för en sådan utveckling i framtiden. Som en bakgrund till erfarenheterna vill jag inledningsvis beskriva forskning som anknyter till frågan om den demokratiska potentialen hos Internet. Först beskrivs några framträdande teman i forskning om lokalt förankrade nätverk i Europa och USA. Därefter beskrivs några aspekter av forskning om virtuella samhällen, det vill säga samhällen eller gemenskaper som grundas på att människor har kontakt med varandra med hjälp av informationsteknologi (IT), utan att de nödvändigtvis bor på samma plats eller ens träffas personligen (Croon & Ågren 1998, Hemer & Nilsson 1998). De lokalt förankrade nätverken med elektroniska debattfora som finns i Göteborg och Sölvesborg kan sägas vara en slags virtuella samhällen, vilket alltså i sin tur gör forskning om sådana samhällen relevant för den följande diskussionen. Sölvesborgs och Göteborgs lokalt förankrade nätverk har dock till skillnad från många andra virtuella samhällen en geografisk bindning till en viss kommun eller stadsdel. Slutligen ger jag en kort beskrivning av den syn på demokrati som ligger till grund för diskussionen i kapitlet.</p>
<h2>Lokalt förankrade nätverk</h2>
<p>Forskning om den demokratiska potentialen hos Internet berör många företeelser och teman. Exempelvis handlar forskningen om i vilken mån medborgare ges insyn i offentlig förvaltning (Statskontoret 1998) genom information via Internet, i vilken mån de ges möjlighet att mer direkt påverka politiska beslut genom omröstning via Internet (Åström 1998), eller att delta i debatt i elektroniska debattfora (Olsson 1999, Tsagarousianou et al. 1998). I det här avsnittet kommer jag främst att beröra några framträdande teman i forskning om hur man i olika städer i Europa och USA utnyttjar IT i lokalt förankrade nätverk för att tillhandahålla information, och i vissa fall även elektroniska debattfora.</p>
<p>En aspekt som ofta anses grundläggande i litteraturen är att medborgarna, för att demokratiska effekter skall uppstå, måste ha tillgång  till den teknik  som är nödvändig för att ta del av information via Internet, eller för att delta i debatt i elektroniska fora. Lösningarna på detta problem kan dock variera. Erfarenheter från Grekland beskriver hur den nödvändiga tekniken kan tillhandahållas exempelvis genom offentliga terminaler (Tsagarousianou 1998). En annan lösning är att som i Bologna tillhandahålla Internet i hemmen mer eller mindre gratis för medborgarna, så att en jämlik tillgång garanteras (Tambini 1998). För att garantera att medborgarnas tillgång resulterar i faktiskt utnyttjande är ett viktigt inslag i en sådan policy även att sprida kunskaper om tekniken (Tambini ibid. ).</p>
<p>Ett annat tema i litteraturen berör hur de olika lokalt förankrade nätverken initieras och drivs vidare . Flera möjligheter kan här nämnas. Det är inte ovanligt att olika frivilliga organisationer, delvis med kommunal anknytning, initierar och driver ett lokalt förankrat nätverk som exempelvis i Amsterdam, Berlin och Seattle (Francissen & Brants 1998, Schmidtke 1998, Schuler 1996). En annan möjlighet är att kommunen själv är initiativtagare och drivkraft, som exempelvis i Bologna (Olsson 1999; Tambini 1998). Ett tredje alternativ kan vara att forskare på eget initiativ skapar en lösning som sedan provas i olika städer (Tsagarousianou ibid .). Hur mycket medborgarna själva ges möjlighet att delta i utvecklingen av olika nätverk och debattfora varierar dock högst avsevärt. I andra sammanhang talar man sedan flera decennier om användarmedverkan i utveckling av IT (Ehn 1988, Ranerup 1996). Det innebär att alla eller ett urval av de kommande användarna ges möjlighet att påverka utformningen av den teknik som utvecklas. I samband med utveckling av lokalt förankrade nätverk innebär detta att alla medborgare kan ses som potentiella medverkande (Braa 1996), något som mycket sällan förekommer i de ovan beskrivna erfarenheterna. Ett alternativ vore att medborgarna själva utformar ett lokalt nätverk för exempelvis föreningsbruk eller för allmän politisk och social verksamhet, och sedan kopplar detta till ett kommunalt nätverk (Ranerup 1999). Men det är mer vanligt att medborgargrupper initierar och driver ett eget lokalt förankrat nätverk, helt utan kommunal förankring, exempelvis med avsikten att ge stöd åt varandra i sociala frågor (Schwartz 1998).</p>
<p>Ett tredje framträdande tema är hur olika inslag i de lokala nätverkens funktionella infrastruktur och organisation  påverkar medborgarnas möjligheter att debattera . Närmast till hands ligger frågan om den elektroniska debatten censureras eller inte. Vad som framgår tydligt är den motvilja mot censur av debatt som uttrycks i amerikansk lagstiftning och opinion, oberoende av på vilka grunder den sker (Docter & Dutton 1998). En mildare form av kontroll är att ha en mänsklig moderator som läser debatten och tar bort stötande inlägg, eller inlägg som ämnesmässigt inte anses vara relevanta.</p>
<p>Slutligen påpekar Croon & Ågren (1998) och Benson (1996) hur den funktionella strukturen hos debattforumet kan påverka möjligheterna till debatt. Det är möjligt att tillhandahålla ett öppet, ostrukturerat forum för debatt där inläggen helt enkelt listas upp på bildskärmen i den ordning de skrivs. Man kan också tillhandahålla ett debattforum med en trädstruktur där olika debattämnen får olika ”grenar” i trädet. Då ges den intresserade medborgaren en överblick över diskussionens olika debattämnen. Debatter kan dessutom antingen avlägsnas efter en viss tid, eller lagras under en längre tid. I det senare fallet kan deltagare och andra lätt skaffa sig en historisk överblick över den diskussion som har förekommit (Croon & Ågren ibid .).</p>
<h2>Virtuella samhällen</h2>
<p>Ett lokalt förankrat nätverk i en svensk kommun kan sägas vara ett exempel på vad som benämns som virtuella samhälle n. Ett samhälle definieras enligt Nationalencyklopedin 1995, band 16, s. 226 f. som: ”...benämning på en grupp individer förenade av ett nätverk av sociala relationer med viss varaktighet och kontinuitet över tid.” Ett virtuellt samhälle eller en virtuell gemenskap befolkas i sin tur av en grupp människor som kommunicerar med varandra via IT (Croon & Ågren 1998; Hemer & Nilsson 1998; Jones 1997a m.fl.) utan att nödvändigtvis ha andra sätt att kommunicera med varandra. Man behöver alltså inte bo på samma plats, eller träffas personligen för att kunna sägas tillhöra ett virtuellt samhälle. En ytterligare karaktäristisk egenskap är att människorna inom ett virtuellt samhälle ofta, om än inte alltid, sägs ha en känsla av gemenskap eller gemensamma idéer, eller så uppstår detta så småningom efter en tids kommunikation (Croon & Ågren ibid.;  Rheingold 1994). Någon mer utförlig och gemensam definition och kategorisering av virtuella samhällen är svår att finna i litteraturen (Paccagnella 1997), mycket därför att många forskare studerar sådana samhällen var för sig. De funderar därför inte över gemensamma eller särskiljande egenskaper hos dem, och skapar av den anledningen inte heller en kategorisering.</p>
<p>Ett undantag är Croon & Ågren ( ibid. ) som beskriver fyra former av virtuella samhällen på ett sätt som är relevant för min diskussion om den demokratiska potentialen hos elektroniska debattfora. En första typ är ”Community Networks”, det vill säga en slags företrädesvis amerikansk variant av det jag ovan kallade lokalt förankrade nätverk, där medborgarna och andra som använder nätverket bor på samma ort . I de amerikanska erfarenheterna av ”Community Networks” har enskilda medborgares frivilliga arbete och ideella engagemang i lokala organisationer en särskilt framträdande roll. Detta kan ses i motsats till de i Sverige ofta förekommande helkommunala lokalt förankrade nätverken exempelvis i Sölvesborg och Göteborg, som jag kommer att diskutera nedan. En andra typ är ”Professionella samhällen”, där människor kommunicerar via IT mot bakgrund av ett gruppintresse , i form av ett gemensamt yrke. Här behöver medlemmarna inte ha en gemensam boendeort som i samband med ”Community Networks”. Croon & Ågren nämner ISWorld som ett exempel på denna typ av virtuella samhällen. Inom ISWorld har medlemmarna ett gruppintresse i form av yrkesverksamhet inom IT-branschen som gemensam nämnare när de diskuterar och utbyter information via IT. En tredje typ utgör enligt Croon & Ågren ”Personliga samhällen” som människor kan skapa med hjälp av IT. Denna teknologi möjliggör nämligen kontakter med människor, liksom med företag och organisationer i vid mening, i konstellationer som helt bestäms av den enskilde utan hänsyn till avstånd i tid och rum. Här utgör grunden för samhället inte en gemensam boendeort eller ett för gruppen gemensamt intresse, utan snarare att man har ett rent personligt intresse  att upprätthålla vissa kontakter (Croon 1997). En fjärde typ av virtuella samhällen som författarna beskriver är ”Den tredje platsens gemenskaper”, som inte har skapats för ett speciellt ändamål annat än att människor skall kunna kommunicera. De kan sägas vara en slags ”heta linjen” via Internet, där människor kan diskutera utan några speciella urvalsgrunder eller gemensamma intressen  som gemensam nämnare.</p>
<h2>Demokrati och IT</h2>
<p>Några brottstycken ur regeringens direktiv till Demokratiutredningen beskriver förhållandet mellan IT och demokrati enligt följande: ”Informationsteknologin har gjort sitt intåg på allvar. Informations- och kommunikationsmönstren har förändrats på avgörande sätt. Utbudet av information och kunskap har ökat markant”. Men det finns även enligt utredningen problem i dagens svenska samhälle, som kan bli utgångspunkten för nya möjligheter: ”Flera av</p>
<p>E LEKTRONISK DEBATT I KOMMUNAL POLITIK de stora folkrörelserna visar tydliga tecken på minskad förmåga att attrahera medborgarna. Samtidigt ökar medborgarnas totala engagemang i olika former av nya rörelser eller i mer eller mindre tillfälliga strukturer.” (http://www.demokratitorget.gov.se/ Kommittédirektiv). Lars Johansson, en av Göteborgs ledande politiker, ger ett exempel på detta genom att beskriva lokala styrelser och brukarråd för exempelvis skolor och daghem som grunden för en ny spirande folkrörelse (Klingberg 1998). En fråga som här uppstår är hur IT:s möjligheter skall kunna användas för att understödja människors engagemang i sådana sammanhang och även stärka ett ökande medborgerligt engagemang i allmänhet i gemensamma angelägenheter.</p>
<p>Användningen av IT i demokratiserande avsikter kan utvärderas mot bakgrund av olika politiska ideal (Ohlin 1998; Segerlund 1997, Statskontoret 1998).Två ideal är här särskilt relevanta att lyfta fram; dels idealet om snabb demokrati , dels idealet om stark demokrati . Det förstnämnda idealet värdesätter att IT kan ge medborgarna tillfälle att snabbt säga sin mening i politiska frågor (Åström 1998). På så sätt möjliggörs en direktdemokrati, där medborgarna antingen kontinuerligt förmedlar sina synpunkter till valda politiker, eller i en förlängning tar över de senares roll genom att själva fatta de politiska besluten. Det direkta engagemanget och kontakten med medborgarna som då uppstår kan, mot bakgrund av Demokratiutredningens beskrivning av det demokratiska läget, ses som positivt. En möjlig nackdel är att varken medborgarna eller politikerna med säkerhet tar ansvar för de beslut som på så sätt fattas (Barber 1997; Segerlund 1997).</p>
<p>Det andra idealet, den starka demokratin, värdesätter i stället en genomgripande diskussion med många deltagare innan ett beslut fattas. I internationell litteratur omtalas detta ideal med hjälp av begreppet ”deliberative democracy” (Barber ibid .; Buchstein 1997; Friedland 1996; Street 1997), något som närmast kan översättas med ordet ”rådslagsdemokrati”. Utmärkande för idealet är även värdesättandet av den representativa demokratin. Detta innebär i sin tur att diskussioner och opinionsyttringar bör kompletteras med möjligheten att ställa någon till svars för de beslut som fattas (Åström 1998). Medborgarnas engagemang utanför den politiska scenen ses här som speciellt betydelsefullt. Man inspireras då av Robert D. Putnams forskning om hur medborgares aktiva engagemang i olika frivilliga föreningar bidrar till ett vidare demokratiskt engagemang i samhällsfrågor och politiska frågor (Putnam 1996). IT skulle i sin tur radikalt kunna förbättra medborgarnas möjligheter att utbyta information och synpunkter, och därför också främja deras engagemang. I förlängningen kan de nya medborgerliga nätverken som IT möjliggör på ett avgörande sätt användas för att kunna påverka politiska beslutsprocesser på olika plan (Castells 1997).</p>
<p>Erfarenheterna av interaktiva diskussionsfora i Göteborg och Sölvesborg kommer att i första hand diskuteras med inspiration från idealet om stark demokrati eller rådslagsdemokrati. Det innebär till exempel att jag i det följande fokuserar om det har funnits en diskussion av politiska frågor, snarare än medborgarnas möjlighet att delta i opinionsundersökningar eller omröstningar via Internet.</p>
<p>Jag kommer i resten av kapitlet att diskutera hur elektroniska debattfora i lokalt förankrade nätverk kan användas för att möjliggöra en debatt mellan medborgare och politiker. Den övergripande fråga jag vill besvara är i vilken grad diskussionen i två kommuners elektroniska debattfora har bidragit till en ökad demokrati, och vilka förutsättningarna är för en sådan utveckling i framtiden . Jag har ovan beskrivit några framträdande teman i forskning om lokalt förankrade nätverk och virtuella samhällen, vilket gör följande frågor mest relevanta: · Hur  initierades  de elektroniska debattfora som finns i Göteborg och Sölvesborg, och vilka grupper medverkade  när de utvecklades? · Hur har medborgarnas och politikernas  tillgång till Internet  främjats i de två kommunerna? · Hur har den  funktionella och organisatoriska utformningen av debattfora i Sölvesborg och Göteborg påverkat möjligheten till debatt? · Hur kan  debatten  i de interaktiva debattfora karaktäriseras  vad gäller dess storlek , de ämnen  som är föremål för debatt, och de personer och grupper  som deltar i debatten?</p>
<p>Erfarenheterna från Göteborg och Sölvesborg har samlats in med hjälp av intervjuer med främst politiker och tjänstemän (företrädesvis informatörer och liknande) i de olika stadsdelarna Kärra-Rödbo, Härlanda och Askim i Göteborgs kommun, respektive i Sölvesborgs kommun. Jag har också studerat den elektroniska debatten i tre stadsdelar i Göteborg under 1997–1998, medan debatten i Sölvesborg har studerats under 1998. På så sätt vill jag både få en kvantitativ bild av själva debatten och synpunkter från de människor som på olika sätt har varit involverade i skapandet av dessa debattfora.</p>
<p>E LEKTRONISK DEBATT I KOMMUNAL POLITIK</p>
<h2>Göteborg: elektroniska debattfora i tre stadsdelar Initiativ och förankringsaktiviteter</h2>
<p>I Göteborgs kommun genomfördes 1990 en förändring av kommunens administrativa indelning, den så kallade stadsdelsnämndsreformen. Reformen är i sig ett betydelsefullt inslag i bakgrunden till införandet av elektroniska debattfora i tre stadsdelar i Göteborg. Avsikten var att genom reformen åstadkomma såväl en effektivare kommunal verksamhet, som en ökad lokal demokrati. Enligt utvärderingar som har gjorts av reformen går de största bristerna att finna i genomförandet av det demokratiska målet (Johansson et al. 1998). Införandet av exempelvis elektroniska debattfora skulle kunna råda bot på en del av de demokratiska bristerna i reformen så som den uppfattas av medborgarna, något som också antyds av politikerna själva (Johansson et al. ibid. ).</p>
<p>Vad innebar reformen i korthet? Genom reformen integrerades bl.a. grundskolan, socialtjänsten och kulturverksamheten i Göteborgs kommun besluts- och verksamhetsmässigt i var och en av de 21 stadsdelar som infördes. Förändringen innebar att de politiskt tillsatta stadsdelsnämnderna (SDN) med lokala politiker skulle besluta över verksamheterna på alla dessa områden i varje stadsdel (Ranerup 1996). Besluten fattas dock inom de ekonomiska ramar som bestäms av kommunfullmäktige. De lokala stadsdelsnämnderna i stadsdelarna återspeglar inte heller det politiska läget lokalt, utan sammansättningen avgörs av valresultatet i Göteborg som helhet.</p>
<p>Ett andra inslag i bakgrunden till införande av elektroniska debattfora är kommunens deltagande i det så kallade DALI-projektet, ett projekt inom Telematikprogrammet som initierats av den Europeiska Kommissionen. Förkortningen ”DALI” står för ”Delivery and Access to Local Information and Services”. Under våren 1996 erbjöds kommunen att ersätta en annan deltagare i detta projekt. Finansieringen av Göteborgs deltagande i projektet skedde till hälften med medel från Europeiska Kommissionen, och till hälften med egna kommunala medel. Flera andra europeiska städer var redan engagerade i projektet, som exempelvis Barcelona, Bologna, Köln, Torino och Toulouse. Projektets övergripande mål var att använda multimedia och telematik för att förmedla kommunala tjänster till medborgarna, något som också kom att bli tyngdpunkten i projektet. Göteborg fick möjlighet att utforma en speciell inriktning på sitt deltagande, som även inkluderade demokratiserande avsikter. I målbeskrivningen för Göteborgs deltagande angavs exempelvis att man avsåg att inom projektet införa tvåvägskommunikation mellan politiker och medborgare. På så sätt ville man göra det möjligt att skicka elektronisk post (e-post) till politiker, att debattera i elektroniska debattfora, men även att delta i opinionsundersökningar via Internet (http://dali.goteborg.se/ Projektbeskrivning ).</p>
<p>Beslutet om att anta erbjudandet att delta i DALI-projektet fattades av några ledande politiker och tjänstemän på central nivå i Göteborg i juni 1996. Under sommaren 1996 ägde ett intensivt arbete rum med den tekniska utformningen i en mindre projektgrupp med tjänstemän och en IT-konsult. Lösningen innebar att för en viss stadsdel skapa en hemsida och via den förse medborgare med information om exempelvis aktuella frågor, tillgänglig service och den politiska processen i respektive stadsdelsnämnd. Hemsidan skulle även möjliggöra kontakter mellan medborgare och politiker via e-post. I Göteborgs kommun hade sedan 1996 pågått ett projekt som avsåg att införa dataprogrammet Lotus Notes i verksamheten, vilket är ett arbete som fortfarande pågår. Lotus Notes är ett flexibelt program som kan användas för att lagra texter av olika slag (exempelvis debattinlägg) på ett både strukturerat och flexibelt sätt. Det kan samtidigt stödja ett ärendes hela handläggningsprocess, så att man möjliggör flexibel tillgång till alla dokument, men kan kontrollera vem som har tillgång till dem. En teknisk förutsättning för att kunna delta i DALI-projektet var att man lokalt i en verksamhet använde Lotus Notes för att kunna hantera viss information och göra den tillgänglig via stadsdelens hemsida. Genom sitt arbete med att införa Lotus Notes uppfyllde de tre stadsdelarna Askim, Härlanda och Kärra-Rödbo därför förutsättningarna för att delta i DALIprojektet. Askim är en stor stadsdel med cirka 21 000 invånare, Kärra-Rödbo har cirka 9 000 invånare och Härlanda cirka 19 000 invånare. De berörda stadsdelscheferna tillfrågades om de ville delta i DALI-projektet och de accepterade erbjudandet. Under förhösten informerades politikerna i de lokala stadsdelsnämnderna om planerna, och tidigt på hösten 1996 togs de formella besluten om deltagande .</p>
<p>En förutsättning för att Göteborg skulle få medel från Telematikprogrammet och den Europeiska Kommissionen för sitt deltagande i DALI-projektet var att hemsidornas presumtiva användare deltog i utvecklingsarbetet. Under senhösten 1996 involverades därför olika lokala medborgargrupper i arbetet med att utforma hemsidan för respektive stadsdel. I Askim engagerades pensionärsföreningar, styrelser för kooperativa dagis och skolor i arbetet, me-</p>
<p>E LEKTRONISK DEBATT I KOMMUNAL POLITIK och Härlanda fick en av s-, v-, m-, respektive fp-gruppens representanter i respektive stadsdelsnämnd en egen dator med koppling till Internet, och de installerades hemma hos respektive politiker. I stadsdelen Kärra-Rödbo valde s-gruppen däremot att installera en gemensam dator i sin partilokal, samt skaffade på annat sätt en dator för sin ledande politiker (ordföranden i stadsdelsnämnden). V-, m- och fp-gruppen valde dock att ge datorn till en av sina representanter på samma sätt som i de andra stadsdelarna. Detta innebar sammanfattningsvis att fyra politiker kan nås via e-post på stadsdelens hemsida i Askim och Härlanda, medan totalt sett tolv politiker i Kärra-Rödbo kan nås via personliga alternativt gemensamma e-postadresser. De två första stadsdelarna valde dessutom att endast skriva namnen på de politiker som har angivit sin e-postadress under stadsdelens hemsida, medan man i Kärra-Rödbo skrev namnen på alla politiker i stadsdelsnämnden, oavsett om deras e-postadress anges eller inte.</p>
<h2>Debattforumets funktionella och organisatoriska utformning</h2>
<p>Samtliga stadsdelars debattfora är uppbyggda så att de visar olika aktuella inlägg i debatten uppdelade på ämnesområden. Denna lösning är tekniskt sett implementerad i programmet Lotus Notes. Detta program är, som jag har beskrivit ovan, speciellt lämpat för att lagra skriftligt material i en organiserad struktur som kan byggas på gradvis. Debattinläggen visas under olika huvudrubriker, som exempelvis Boende/Mark, Miljö, Föreningar/Organisationer, Trafik/ Kommunikation, Utbildning och Övrigt med exempel hämtade från Askim. Rubriker för olika ämnesområden bestäms lokalt och varierar mellan sju till nio möjliga inklusive en kategori ”övrigt”. Om debatten i en viss speciell fråga skulle bli omfattande kan en ny rubrik skapas. I Askim har den möjligheten utnyttjats, exempelvis när debatter om enskilda vägprojekt har kunnat ges en speciell rubrik, skild från huvudrubriken Trafik/Kommunikation. En sådan förändring kan initieras av den lokala tjänsteman som administrerar debatten, men måste utföras av en tekniker på central nivå utanför stadsdelen.</p>
<p>Stadsdelarnas elektroniska debattfora kan nås genom en knapp med rubriken ”Debatt” på deras respektive hemsida. För att debattera måste en medborgare klicka sig igenom fyra nivåer från Göteborgs hemsida för att komma till stadsdelens debattforum. Ett debattinlägg från en medborgare eller politiker görs via en knapp med rubriken ”Debatt” på hemsidan. Man väljer då vilken kategori inlägget skall tillhöra. Debattörens namn måste anges, men det är möjligt att publicera inlägg under signatur. Insändarskribenter varnas för att rasistiska, pornografiska och ärekränkande inlägg inte kommer att publiceras. Det är också möjligt att från hemsidan skriva brev direkt till en politiker via e-post. Både debattinlägg och epostbrev blir en allmän handling i den mån de behandlar en fråga av kommunal karaktär. I informationen anges även att insända debattinlägg kommer att tas bort ur den aktuella debatten efter cirka två veckor, och de finns då tillgängliga i ett debattarkiv som lätt nås via stadsdelens hemsida.</p>
<p>Innan debattinläggen publiceras kontrolleras de av den tjänsteman som administrerar debatten. Han eller hon ser till att inläggen uppfyller de ovan beskrivna debattreglerna. Publicering sker dagligen måndag till fredag. I inlägget anges uppgifter om när det gjordes, samt skribentens signatur eller namn. Debattfora i Härlanda och Askim har varit stängda under till exempel sommarperioden 1997 och 1998 på grund av den ansvarige tjänstemannens semester.</p>
<h2>Debattens storlek, deltagare och innehåll</h2>
<p>Debatten har under undersökningsperioden varierat mycket i storlek mellan stadsdelarna. Av Tabell 1 framgår att debatten i Askim 1997 innehöll 140 inlägg, medan den i Kärra-Rödbo och Härlanda endast innehöll cirka en tredjedel respektive en fjärdedel av detta antal inlägg. Under 1998 hade Askim 115 inlägg. Debatten i de två andra stadsdelarna hade då nästan helt avstannat. De flesta av inläggen gjordes av medborgare, och några få av politiker. I Askim fanns dock två politiker som bidrog med ett flertal inlägg vardera.</p>
<p>E LEKTRONISK DEBATT I KOMMUNAL POLITIK</p>
<p>I diskussionen i Askim debatterades främst, som framgår av Tabell 2, frågor kring byggandet och reglerandet av väg-trafiken (under rubriken Trafik/kommunikation respektive Miljö). Ett annat vanligt ämne var huruvida Askim skulle tillhöra Göteborgs kommun även i framtiden. En del av denna debatt döljer sig under andra rubriker, men sedan september 1997 fick den en egen rubrik. Under hösten 1998 fortsatte debatten, men under den nya rubriken ”Resursförelningsmodellen”. I övrigt förekom en sporadisk debatt i stadsdelarna om spridda frågor. Värt att nämna är dock Härlandas debatt under 1997 om skolfrågor med ett flertal seriösa längre inlägg, dock utan svar från politiker.</p>
<h2>Sölvesborg: ett gemensamt kommunalt elektroniskt debattforum Initiativ och förankringsaktiviteter</h2>
<p>En viktig aspekt i bakgrunden till Sölvesborgs elektroniska debattforum är de två medborgarkontor som kommunen har drivit sedan 1992, och som tillhandahåller ett brett spektrum av information.</p>
<p>Handläggarna på dessa kontor har haft tillgång till ett datoriserat stöd för sitt arbete, som när ny teknik blev tillgänglig gradvis började bli föråldrat. En annan viktig aspekt i bakgrunden är kommunens aktiviteter när det gäller att initiera IT-projekt och söka medel för detta. Under hösten 1996 initierade några tjänstemän på central nivå i kommunen en ansökan till EU:s strukturfond Mål2, med avsikten att på olika sätt förbättra kommunens tekniska infrastruktur. Projektet benämndes ”Morgondagens småstad”, och medel erhölls till en förstudie 1996–1997. Under en planerad andra etapp av detta projekt avsåg kommunen att genomföra sex delprojekt. Man ville bland annat tillhandahålla samhällsservice via IT, förbättra IT-stödet i skolorna, skapa IT-relaterade utbildningar, främja näringslivsutveckling, ge medborgarna gratis tillgång till Internet, men också genomföra en bred folkbildningsinsats rörande IT (http://www.solvesborg.se/ kommuninfo/ Sölvesborgs kommuns IT-projekt). Tyvärr fick kommunen inte medel från EU i önskad omfattning för denna andra etapp av projektet. I stället erhöll kommunen medel från KK-stiftelsen för en förbättring av IT-stödet i kommunens skolor, så att de skulle kunna förses med uppkopplingar till Internet, och eleverna med e-postadresser. Ett visst stöd fick man också från NUTEK genom ITYP-programmet, vilket finansiehögskolan). Här ges medborgarna tillgång till Internet, men också till kurser om Internet som är riktade speciellt till exempelvis pensionärer. Under 1998 har också kommunens skolor fått tillgång till Internet och e-postadresser till eleverna. Samtidigt har det funnits mer omfattande ambitioner att sprida Internet bland kommunens medborgare. I kommunens IT-projekt ”Morgondagens småstad” (http://www.solvesborg.se/kommuninfo/Sölvesborgs kommuns ITprojekt) beskrivs planerna på ett projekt där kommunens alla hushåll ges gratis tillgång till Internet, efter att ha deltagit i en kortare utbildning. Syftet med detta var att de IT-satsningar kommunen gör skulle få en bred folklig förankring. På grund av uteblivna medel har, som jag beskrev i föregående avsnitt, detta projekt inte kunnat genomföras.</p>
<p>En strategisk grupp när det gäller diskussion om kommunala politiska frågor är naturligtvis kommunens politiker. Politikerna i Sölvesborg har inte givits tillgång till datorer och Internet som ett led i introduktionen av debattforumet. Fem politiker med arbetsrum i stadshuset har däremot i annat sammanhang tillgång till dator, med åtföljande e-postadress och tillgång till Internet. Bland dem återfinns kommunens kommunalråd (s), samt tre andra (s)-politiker och en borgerlig politiker (m). På kommunens hemsida finns information om möjligheten att skicka e-post till dessa politiker, liksom även namnen på övriga ledande politiker utan e-postadress.</p>
<p>Presumtiva debattörer i Sölvesborgs kommun kan, på ett liknande sätt som i Göteborg, göra ett inlägg via en knapp med rubriken ”Debatt” på kommunens hemsida. Debattforumet är uppbyggt så att det visar alla inlägg i en debatt om en viss frågeställning, med det senaste inlägget överst i en lång lista. För varje inlägg visas rubrik, debattörens signatur eller namn, datum och tid för debattinlägget, och ett 20-tal inledande ord ur inlägget. Debattörerna informeras om att de måste ange namn och adress, samt om att det är möjligt att framträda på Internet enbart under signatur. Inläggen publiceras direkt efter att debattören har skickat dem via Internet, dock efter en snabb automatisk kontroll mot en ”svordomsindikator” i form av en lista på ord som inte får förekomma i debattinlägg som publiceras. Ordlistan i denna automatiska kontroll kan byggas på av de tjänstemän som arbetar med hemsidan. Allmänheten uppmanas också att påtala stötande inlägg, så att ansvarig tjänsteman kan plocka bort dem. Kommunen förbehåller sig i sin tur rätten att plocka bort inlägg som inte tillhör det aktuella ämnet för debatt.</p>
<p>Det aktuella debattämnet introduceras med en kort text, och med ett mer utförligt informationsmaterial. Under våren 1998 har debatten i Sölvesborgs elektroniska debattforum handlat om ett förslag att bygga en större turistanläggning, ”Elementens hus”, på en viss plats i kommunen. Vid introduktionen av debattforumet ansåg både den grupp tjänstemän som arbetar med medborgarkontoren och kommunens ledande politiker detta ämne vara aktuellt och lämpligt för debatt. Det elektroniska debattforumet har alltså, med ett första inlägg 10/12 1997, varit öppet för denna diskussion till och med juni 1998. Sommaren 1998 och fram till mitten av oktober var debattforumet stängt. Under stängningen efterlystes förslag från allmänheten på nya intressanta ämnen för debatt.</p>
<p>Hemsidan har under året skötts av fyra tjänstemän med informationsuppgifter som arbetar med kommunens medborgarkontor. Dessa personer diskuterar sinsemellan ämnen som kan vara aktuella för debatt, och efterlyser sådana förslag från andra tjänstemän och från politiker. Under våren 1998 uppstod i denna grupp idén om att ha flera parallella debatter, dock fortfarande rörande ämnen som bestäms från kommunens sida. Kommunens kommunalråd ställde sig också positiv till möjligheten. Efter debattens avslutande sommaren 1998 avlägsnades inläggen från hemsidan, men de är formellt sett tillgängliga för medborgarna. Någon direkt sökmöjlighet finns dock inte via hemsidan. Vid introduktionen oktober 1998 introducerades ett nytt debattämne, nämligen införandet av gågator i kommunens centrala delar. I november 1998 erbjöds slutligen medborgarna att även delta i en debatt där man själva fritt kunde välja frågor att diskutera (se nedan).</p>
<p>Från och med december 1997 till och med juni 1998 var, som jag nämnde ovan, Sölvesborgs elektroniska debattforum öppet för en diskussion av ett förslag att bygga en större turistanläggning; Exposeum. Den debatt som följde omfattade 50 inlägg under en period av cirka sex månader. Sju av dessa kom från politiker, dels fem inlägg från kommunalrådet Jens Åberg, dels två inlägg från en kristdemokratisk politiker. Cirka en tredjedel av inläggen handlade om var anläggningen skulle placeras, cirka en tredjedel om hur den skulle finansieras och några enstaka inlägg innehöll synpunkter på om byggandet av anläggningen uppfattades som bra eller dåligt. Intressant är också att cirka en tredjedel av inläggen handlade om själva debatten i det elektroniska debattforumet. Medborgarna efterlyste här politikernas deltagande i debatten, och gav synpunkter på om ett debattforum som görs tillgängligt via Internet är lämpligt över huvud taget. När debatten hade pågått ett tag började några debattörer ge förslag på nya debattämnen. Kommunalrådet Jens Åberg, kommunens ledande politiker, gav i en intervju uttryck för en viss besvikelse rörande den relativt sett begränsade debatten.</p>
<p>I oktober 1998 öppnade debattforumet åter för allmänheten, efter att ha varit stängt under cirka tre och en halv månad. Nu inbjöds allmänheten att diskutera det eventuella införandet av en gågata i centrala Sölvesborg. En kort presentation av frågan bifogades, samt även en karta över centrala staden. 19 inlägg förekom i debatten, och de flesta positiva till en gågata. Fyra inlägg kom från politiker, medan sex av inläggen efterlyste nya debattämnen. I slutet på november 1998 startades dels en öppen debatt om valfria ämnen, dels en debatt om sträckningen av en motorväg (E22). I den fria debatten förekom 20 inlägg fram till årsskiftet, varav tre gjordes av politiker. De flesta handlade om sopsortering, men några få berörde det lämpliga i att invandrare firas när de blir svenska medborgare. Båda dessa ämnen initierades av medborgare. I debatten om motorvägen förekom åtta inlägg. Sammanfattningsvis gjordes i Sölvesborg 81 inlägg av medborgare, 15 inlägg av politiker och ett inlägg av en tjänsteman under 1998.</p>
<h2>Diskussion</h2>
<h2>Initiativ och förankringsaktiviteter</h2>
<p>Sölvesborgs och Göteborgs elektroniska debattfora har båda initierats som en del av större projekt med flera avsikter. Något förenklat har projekten avsett att verka i riktning mot att kommunen skulle börja utnyttja Internet för att på ett bättre sätt informera om kommunal verksamhet, tillhandahålla service via Internet och på så sätt effektivisera sådan verksamhet. Projekten har även haft som mål att via Internet öka kontakterna mellan medborgare och politiker. Att i svenska kommuner använda Internet för att på samma gång informera om kommunal verksamhet, effektivisera sådan verksamhet och öka demokratin behöver inte vara ett orealistiskt mål. Ett projekt som skapar en omfattande användning och intresse för Internet bland medborgare i en kommun kan mycket väl uppfylla alla dessa syften. Det är troligtvis till och med så att medborgarnas intresse för att informera sig och få kommunal service via Internet kan få en spridningseffekt och även komma att omfatta ett intresse för att debattera i elektroniska debattfora. Medborgarna måste dock ge sig till tåls åtminstone något år innan både Sölvesborgs och Göteborgs kommuner kan tillhandahålla ett brett spektrum av interaktiv service via sina respektive hemsidor. Någon större draghjälp från sådan service har alltså inte funnits hitintills, men kan komma vid en senare tidpunkt.</p>
<p>En ytterligare iakttagelse är att det, med några smärre undantag, inte har funnits en mer medveten strategi vad gäller vilka åtgärder som bör vidtas för att de demokratiserande målen skall uppnås. I Göteborgs kommun medverkade under cirka sex månader 19961997 lokala grupper av medborgare i utvecklingsarbetet kring stadsdelarnas hemsidor inklusive deras elektroniska fora. Dessa kontakter utnyttjades inte för att på ett mer medvetet sätt engagera gruppernas medlemmar i en elektronisk debatt. Lokalt förankrade nätverk av den typ som Community Networks i USA utgör har däremot en förankring i lokalt föreningsliv, eftersom de ofta har initierat skapandet av nätverket och fortlöpande är engagerade i utvecklingen (Schuler 1996). Ett annat uttryck för en sådan strategi är att fyra politiker i var och en av de tre stadsdelar i Göteborg som har elektroniska debattfora gavs tillgång till dator och utbildning om Internet. Någon motsvarighet till detta förekom inte i Sölvesborg.</p>
<h2>Medborgarnas och politikernas tillgång till Internet</h2>
<p>En omfattande och jämlik spridning av tillgången till datorer och Internet anses av många forskare vara en absolut förutsättning för att demokratiska effekter skall uppstå (Olsson 1999, Tsagarousianou et al. 1998). I Sölvesborg fanns en intention att, mot bakgrund av jämlikhetsskäl, sprida tillgången till Internet och kunskaper om densamma bland medborgarna, något som av ekonomiska skäl dock inte kunde genomföras. I stället har kommunen begränsat sig till att inom den reguljära verksamhetens ram, respektive med speciella ofta statliga medel, tillhandahålla Internet på biblioteket och på skolor. I Göteborg har man däremot, som en del av DALI-projektet, placerat ut publika datorer i stadsdelarna och givit några av stadsdelsnämndernas politiker tillgång till tekniken. På skolorna i stadsdelarna förekommer, precis som i Sölvesborg, en spridning av Internet med delvis statliga medel. I Göteborg har man också under 1998 på kommuncentral nivå formulerat en strategi vad gäller att göra Internet tillgängligt för alla medborgare, något som delvis förverkligades i slutet av året. Medborgarna fick då tillgång till gratis abonnemang på Internettjänster. Enligt uppgift från den Internet-operatör som anlitades har ca 30 000 av Göteborgs totalt 240 000 hushåll accepterat erbjudandet 1 februari 1999 (Jurnell 1999). Tillgången till IT i allmänhet och Internet i synnerhet har alltså setts som värt att uppmärksamma i båda kommunerna, och man har också i mån av tillgängliga ekonomiska medel försökt vidta åtgärder för att öka den. Även den allmänna ökningen av tillgången till Internet verkar naturligtvis i denna riktning. Fackföreningarnas erbjudande om förmånliga avtal för datorinköp och delvis subventionerade personalköp av datorer är andra inslag som bidrar till en snabb spridning av Internet. Allt detta sammantaget gör det än mer troligt att en begränsad tillgång till Internet inom en snar framtid inte kommer att vara ett avgörande hinder för att demokratiserande effekter skall uppstå.</p>
<p>Vad som är mest påtagligt är dock att politikernas tillgång till Internet, liksom deras inställning till att debattera i elektroniska debattfora, har uppmärksammats mycket litet i de två kommunerna. Det är svårt att bortse ifrån att detta kan vara orsaken till att relativt sett få politiker har deltagit i debatten. En spridning av Internet bland politikerna kan också tänkas resultera i fler politiker med en positiv inställning till att debattera elektroniskt. En ytterligare effekt vore att ett större antal politiker än i dag kan kontaktas via e-post om deras adress anges på hemsidan. Det är rimligt att anta att en övervägande andel av alla politiker i dag har ett mycket starkt intresse av att delta i en debatt mot bakgrund av sin roll som politiker (Johansson et al. 1998). Trots detta har politikerna alltså sällan ens tillgång till de basala förutsättningar som krävs (dator, e-postadress, Internet) för att bli aktiva deltagare i det virtuella samhälle som ett lokalt förankrat nätverk kan sägas vara (Paccagnella 1997), vilket naturligtvis i demokratiskt hänseende är förödande.</p>
<h2>Debattforumens funktionella och organisatoriska utformning</h2>
<p>Elektroniska debattfora i Göteborg respektive i Sölvesborg visar på olika valmöjligheter när det gäller att utforma sådana. Det är självfallet svårt att göra en välgrundad bedömning av vilken funktionell och organisatorisk utformning som är mest lämplig mot bakgrund av ett relativt sett begränsat underlag som detta.</p>
<p>En ganska livlig debatt med kontinuerligt deltagande tycks ha uppstått där medborgarna fritt kunde välja ämnen att diskutera (i</p>
<p>Askim). De debattämnen som medborgarna önskade debattera var dessutom sådana som politikerna med största sannolikhet själva inte skulle ha valt, som exempelvis debatten om huruvida Askim skall bli en egen kommun. Även i Sölvesborg öppnade man under slutet av 1998 möjligheten för medborgarna att fritt välja debattämne. Friheten i sig att välja debattämnen resulterar troligtvis i ett större intresse för debatten och därmed ett större deltagande i debatten.</p>
<p>I litteraturen framhålls den inte förvånande idén att censur och/eller moderering av en debatt begränsar friheten att uttrycka olika åsikter. Detta behöver dock inte i och för sig vara negativt om det innebär att debatten blir mer relevant, och att den innehåller färre grova och kränkande formuleringar. Det senare kan faktiskt verka stötande och göra att människor lämnar debattforumet, vilket ju är negativt om målet är en livlig politisk debatt (Docter & Dutton 1998). En helt öppen debatt har dock ej förekommit i vare sig Sölvesborg eller Göteborg. Kontrollen av en moderator i Göteborg tycks inte på ett betydelsefullt sätt ha fungerat som styrande av agendan för debatten, vilket ibland befaras (Docter & Dutton ibid. ). Styrningen av vilka ämnen medborgarna får diskutera har i stället varit stor i Sölvesborg fram till och med november 1998, trots att de inte hade en moderator som kontrollerade debatten.</p>
<p>Det bör också påpekas att en helt fri debatt fordrar en funktionell och organisatorisk utformning av debattforumet som ger god överblick över de olika debattämnena (Benson 1996), liksom att rutiner byggs upp för att rensa i debatten när inläggen blir för gamla eller för omfattande till antalet. Den teknologiska strukturen i Göteborg (Lotus Notes) och den moderator som arbetar lokalt är ett exempel på en struktur som har goda förutsättningar för att klara en sådan uppgift. Mer osäkert på den punkten är den teknologiska och organisatoriska struktur man har byggt upp i Sölvesborg. Där placeras inläggen i en lång lista som snabbt blir oöverblickbar om debatten får en större omfattning.</p>
<h2>Debattens storlek, deltagare och innehåll</h2>
<p>Debattvolymen har varit mycket liten i två av stadsdelarna i Göteborg (Härlanda och Kärra-Rödbo), men relativt stor i Askim. I Askim har två politiker aktivt deltagit i debatten, medan politikernas deltagande i de andra stadsdelarna har varit blygsamt. Det lilla deltagandet kan dels bero på att det inte har funnits så stor debatt för politikerna att ta del av och delta i, dels att politikerna faktiskt inte ville delta. Intervjuer med de politiker i stadsdelarna som faktiskt har tillgång till Internet tyder på att vissa av dem vid tidpunkten för intervjun var tveksamma till att delta i en elektronisk debatt. Intressant är också hur i en av stadsdelarna (Härlanda) en mängd längre inlägg från allmänhetens sida om skolfrågor inte föranledde svar från politikerna i debattforumet, utan att debattörerna kontaktades personligen i andra former. Ett frö till en debatt som potentiellt skulle ha effekter i rådslagsdemokratisk riktning förs då över till ett medium där medborgaren i gemen inte kan delta. Ett sådant demokratiskt ideal värdesätter dels den representativa demokratin, dels livliga politiska debatter innan politiska beslut fattas.</p>
<p>Debatten i elektroniska debattfora i Göteborg tycks, med undantag av Askim, på grund av sin låga volym ha haft obetydliga demokratiska effekter. I Askim har däremot det elektroniska debattforumet blivit en någorlunda väl använd arena för en debatt om frågor av lokalt intresse. Min bedömning är att detta är en god början till en debatt som kan få effekter i riktning mot ett rådslagsdemokratiskt ideal (Buchstein 1997, Friedland 1996, Street 1997). Ett intresse skapas här för diskussion av lokala frågor via forumet, i vilken politiker och allmänhet deltar. Detta är en absolut förutsättning för att ett sådant ideal skall uppfyllas.</p>
<p>Diskussionen om Exposeum i Sölvesborg under våren 1998 tycks vid en första anblick ha innehållit ett stort antal inlägg. Endast två politiker har deltagit i debatten och inläggen från medborgarna kan karaktäriseras som korta opinionsyttringar i frågan om turistanläggningens ekonomi och placering. Dessutom tar cirka en tredjedel av inläggen upp politikernas frånvaro i debatten och forumets allmänna lämplighet för debatt. Även med tanke på den långa debattiden är 50 inlägg inte mycket. Inte heller här får det rådslagsdemokratiska idealet anses vara uppfyllt. Debatten skulle i och för sig, som jag redan har påpekat, kunna karaktäriseras som korta och direkta opinionsyttringar över en viss fråga. Mot bakgrund av debattperiodens längd (cirka sex månader vad gäller Exposeum), har den inbyggda snabbheten i Internet utnyttjats i en sådan begränsad grad att idealet om snabb demokrati via Internet (Åström 1998) inte kan anses vara uppfyllt. Den andra debatten i Sölvesborg handlade om en gågata skulle skapas i stadens centrum, och fick ett ganska litet deltagande. Intressant är här dock den slutsats som drogs, nämligen att ge allmänheten möjlighet att fritt välja ämne att debattera. I den fria debatten ville medborgarna under december 1998 debattera dels sopsortering, dels invandring. Det senare kan karaktäriseras som en mer kontroversiell fråga, som politiker i de etablerade partierna inte skulle ha valt som diskussionsämne. Huruvida en diskussion om invandrarpolitiska frågor ökar demokratin är i sig en svår fråga, som inte kan behandlas uttömmande i detta kapitel. Grundläggande för de elektroniska fora i Göteborg och Sölvesborg är att rent rasistiska inlägg inte tillåts publiceras. Var gränsen går för att en diskussion om invandring skall komma att klassificeras som rasistisk har inte prövats än, men skulle kunna tänkas bli aktuell i en framtid om elektroniska debattfora i kommunal politik blir mer vanliga och används mer flitigt. Diskussionsämnet kan också tjäna som exempel på frågor som kan komma upp när allmänheten initierar de ämnen som diskuteras, utan mellanhänder i form av till exempel en debattredaktör.</p>
<h2>Hur skapa en livlig elektronisk debatt?</h2>
<p>Hur skulle man kunna skapa en mer livlig politisk debatt i elektroniska debattfora? En första strategi och en hitintills outnyttjad möjlighet är att aktivt förankra  kommunala lokala nätverk i allmänhet, och elektroniska debattfora  i synnerhet, hos det lokala föreningslivet och hos andra grupper medborgare med intresse för lokala frågor. Som en del i en vidare demokratisk strategi skulle exempelvis brukarråd för skolor, dagis och vårdanrättningar av kommunen eller stadsdelsnämnden kunna ges tillgång till Internet och till datorer. Genom detta stimuleras de att utnyttja Internet i sin egen interna verksamhet, och får samtidigt ett redskap som i mycket hög grad uppmuntrar till att elektroniskt debattera kommunala politiska frågor. På så sätt kan också det intresse för politiska frågor som enligt Demokratiutredningen och andra erfarenheter (IT-kommissionen 1997, Klingberg 1998) finns bland medborgarna fås att resultera i en lokal politisk debatt. Då kan lokala föreningars engagemang i ett nätverk efter en modell från de amerikanska Community Networks uppstå så att säga bakvägen (Schuler 1996), genom kommunens stöd. Deltagandet i det virtuella samhälle som skapas baseras här på ett gruppintresse  bland medborgarna att delta och diskutera (Croon & Ågren 1998) som kan finnas hos exempelvis anhöriga och föräldrar.</p>
<p>En sådan strategi kan kritiseras för att innebära att medborgarnas lokala föreningar och grupper utvecklar en egen lokal identitet, som genom det tekniska stödet sedan koloniseras  av den kommunala apparaten. Risken finns att föreningarna integreras i kommunens politiska och administrativa organisation till den grad att de avväpnas och förlorar sin självständighet (Montin 1998). Ett exempel som nämns är att föräldrar som väljs in i föräldraråd kan börja tala sko-</p>
<p>E LEKTRONISK DEBATT I KOMMUNAL POLITIK lans och lärarnas språk, så att avståndet till de övriga föräldrarna ökar. Något motsvarande skulle också kunna ske om utbytet av information mellan kommunen och föreningarna via Internet blev alltför omfattande. Jag är dock personligen övertygad om att fler argument talar för denna strategi än mot. Olika föreningar där medborgare verkar är själva mycket intresserade av att ta till sig den nya teknikens möjligheter (Hallam & Murray 1998), vilket gör dem i högsta grad lämpliga som ett testfält vad gäller hur Internet i praktiken skulle kunna få demokratiserande effekter (Olsson 1999). I dag bildar allt fler medborgare lokala grupper för att arbeta för exempelvis sin skola eller sitt dagis, och andra medverkar i brukarråd av olika slag. Att kontakterna mellan medborgarnas lokala föreningar och kommunen ökar kan ses som ett sätt att motverka en fragmentisering som då lätt kan uppstå när enbart en typ av frågor står i fokus i föreningsverksamheten, som exempelvis skolfrågor (Lievrouw 1998, Montin ibid .). Som medborgare kan man, om sådana kontakter med kommunen förekommer, komma att känna sig mer delaktig i den lokala politiken trots att det politiska engagemang som utövas inte sker i ett traditionellt politiskt parti (Montin ibid.)</p>
<p>En andra strategi är att  medborgarna lokalt via kommunens hemsida får tillgång till ett öppet diskussionsforum där de uppmuntras att diskutera frågor helt utan utomståendes styrning; en slags ”heta linjen” via Internet. Då skapas vad Croon & Ågren ( ibid.) kallar ’’Den tredje platsens gemenskaper’’ där ett personligt intresse att diskutera är avgörande för deltagandet, snarare än grupptillhörighet eller utomståendes förslag på diskussionsämnen. Erfarenheter från diskussionsfora i lokalt förankrade nätverk i exempelvis Amsterdam, Bologna, Askim och Sölvesborg talar för att medborgarna uppskattar en möjlighet att diskutera ett brett spektrum av frågor av både mer direkt politisk och annan karaktär. Det tycks dessutom vara lättast att skapa intresse kring diskussion av andra frågor än de direkt politiska (Francissen & Brants 1996; Olsson 1999; Tambini 1998). Ett sådant intresse att debattera kan dessutom tänkas få en spridningseffekt, och också komma att omfatta politiska frågor.</p>
<p>Ett ytterligare argument är att man hitintills i väldigt liten grad i kommunala sammanhang utnyttjat glädjen och nöjet i att via Internet debattera politik, men också att mer avslappnat utbyta synpunkter med andra människor (Jones 1997a). De många diskussionsgrupper som finns på Internet i övrigt kan tjäna som ett argument för att sådana diskussioner är givande och roliga. För övrigt tycks en hel del av de personer som har deltagit i diskussionerna i Sölvesborg och Göteborg vara intresserade av att just diskutera, och återkommer genom att engagera sig i flera frågor. Målet med att mer informellt diskutera politik och andra frågor behöver i och för sig inte vara att man skall komma fram till en gemensam ståndpunkt. Det elektroniska debattforumet kan i stället fungera som en arena för olika idéer och uppfattningar, och på så sätt vara positiv i demokratiskt hänseende (Robins 1995/1998):</p>
<p>Cyberrummet och den virtuella verkligheten har i allmänhet betraktats som en teknisk fråga. De har verkat erbjuda något slags teknisk snabblösning för en urspårad värld, ett löfte om att man återställer gemenskapskänslan och samhällsordningen. […] Jag förordar ett annat förhållningssätt till dessa nya tekniker. Vi måste utgå från den verkliga världen, som är den värld där man nu föreställer sig virtuella världar. Och vi måste acceptera att skillnader, asymmetri och konflikter är ofrånkomliga inslag i den världen. Inte gemenskap. […] Vi måste inse antagonismens ofrånkomliga roll i samhällslivet och erkänna att ’’en sund demokratisk process behöver vitala sammanstötningar mellan politiska ställningstaganden och öppna intressekonflikter’’. (Robins 1995/1998, s. 54)</p>
<p>Det är alltså inte nödvändigtvis så att elektronisk debatt för att vara värdefull måste resultera i ökad förståelse människor emellan, och en samhällskänsla som många hoppas skall uppstå i samband med Community Networks i USA (Rheingold 1994, Robins ibid ., Schuler 1996).</p>
<p>En tredje strategi för att skapa en livlig politisk debatt skulle kunna vara att kombinera öppenheten  vad gäller valet av diskussionsfrågor med en medveten förankringsstrategi bland politiker och allmänhet . Man bör här exempelvis säkerställa att politikerna har tillgång till Internet, en egen e-postadress, samt är införstådda med avsikten att införa ett elektroniskt debattforum. Utan att direkt koppla vissa utvalda grupper medborgare till debattforumet som i den första strategin, kan man på så sätt skapa ett debattforum som används av både politiker och medborgare. Många av de intervjuade, liksom debattörer i alla fyra elektroniska diskussionsfora har betonat vikten av att politikerna faktiskt deltar i diskussionen. Om politikerna deltar mer aktivt gör detta i sin tur det mer troligt att debatten får en faktisk politisk betydelse (Olsson 1999). En möjlighet är att politiker från alla partier själva, i den fria diskussionens namn, startar debatter om frågor de vill ha synpunkter på. Då stimuleras förhoppningsvis politikernas eget intresse för debatten. Att politiker av varierande partitillhörighet engagerar sig gör förmodligen också att fler kontroversiella debattämnen föreslås som skapar ett större</p>
<p>E LEKTRONISK DEBATT I KOMMUNAL POLITIK engagemang bland medborgarna. Även i sådana fall bör medborgarna ges möjligheten att välja mellan att diskutera frågor som politikerna föreslår, eller andra frågor som de själva tycker är mer angelägna.</p>
<p>Tidigare forskning betonar att Internet, för att det skall få demokratiserande effekter, bör användas inom ramen för redan etablerade demokratiska strukturer (Buchstein 1997, Olsson ibid .) Det är också viktigt att användningen sker kontinuerligt och inte bara i valtider (Barber 1997). Så har varit fallet både i Göteborg och Sölvesborg. Det är även väsentligt att utarbeta en plan vad gäller vilka problem den teknik som används i ett enskilt fall är tänkt att lösa (Buchstein ibid. ). Med andra ord; det är nödvändigt att fundera över vad man vill uppnå  när Internet används i avsikt att öka demokratin, och vilka mått och steg  som bör tas mot bakgrund av detta. Det senare återstår i hög grad i de två kommuner som jag har diskuterat i kapitlet.</p>
<h2>Noter</h2>
<p>E LEKTRONISK DEBATT I KOMMUNAL POLITIK</p>
<h2>Referenser</h2>
<p>Croon, Anna och Ågren, Per-Olof (1998) ”Fyra former av virtuella gemenskaper”. I Human-IT, nr 2, s. 9–20</p>
<p>Stockholm: Arbetslivscentrum</p>
<p>Hemer, Oscar och Nilsson, Jan-Olof (1998) I transformation. Kulturen i den virtuella staden.  Lund:Ægis förlag http://dali.goteborg.se/Projektbeskrivning 98-10-01 http://www.demokratitorget.gov.se/Kommittédirektiv 98-10-01 http://www.solvesborg.se/kommuninfo/Sölvesborgs kommuns ITprojekt 98-05-01</p>
<p>IT-kommissionen  (1997)  Digital demokrati. Ett seminarium om Teknik, demokrati och delaktighet. IT-kommissionens  rapport 2/97. SOU 1997:23. Stockholm</p>
<p>Johansson, Lars et al. (1998)  Stadsdelsnämndsreform i utveckling.</p>
<p>Rapport till kommunfullmäktige 1998-08-20. Göteborg: Göteborgs stad</p>
<p>Jurnell, Svante (1999) v VD för Internet-operatören Utfors, personlig kommunikation 990216</p>
<p>Klingberg, Elisabeth (1998) ”Oenighet i demokratifrågan”. I Arbetet Nyheterna , 980821, s. 4</p>
<p>Montin, Stig (1998 ) Lokala demokratiexperiment – exempel och analyser. SOU 1998:155. Demokratiutredningen. Stockholm: Fritzes</p>
<p>Ohlin, Tomas (1998)  Samhällsdialogen. Kontakter mellan medborgare och samhälle – Nya former av demokratiskt deltagande. KFBrapport 1998:6. Stockholm: Kommunikationsforskningsberedningen</p>
<p>Olsson, Anders R. (1999) Elektronisk demokrati.  Demokratiutredningens skrift nr 16, SOU 1999:12. Stockholm: Fritzes</p>
<p>Putnam, Robert. D. (1996)  Den fungerande demokratin. Medborgarandans rötter i Italien . Stockholm: SNS förlag</p>
<p>Ranerup, Agneta (1996) Användarmedverkan med representanter . Doktorsavhandling. Rapport 9. Institutionen för informatik, Göteborgs universitet</p>
<p>Robins, Kevin (1995) ’’Cyberspace and the world we live in’’. I Body & Society,  vol. 12, nr 3–4, s. 135–155. Även på svenska i Hemer & Nilsson (1998)</p>
<p>Segerlund,  Carl-Öije  (1997)  IT för samhällsservice, demokrati och folkbildning i Sverige . Teldok rapport 113. Stockholm</p>
<p>Statskontoret (1998)  Offentlig förvaltning och demokrati i informationssamhället. Statskontorets publikationer 1998:2. Stockholm: Statskontoret</p>
<p>Åström, Joachim (1998) ”Lokal demokr@ti ”. I IT och kommunerna. En översikt. Á jour nr 1.  Stockholm: Kommentus. .</p>
<h2>Digital demokrati? Idéer och strategier i lokal IT-politik</h2>
<p>Joachim Åström -Victor Hugo</p>
<p>Sedan president Clinton inledde sina satsningar på information highways hösten 1993 (National Information Infrastructure) har IT-vågen spridit sig med stor kraft och fart. I Europa svarade EUkommissionen med Bangemanngruppen och visionen om ”Det globala informationssamhället”. I Sverige lade regeringen fram en nationell strategi som pekade ut Sveriges fortsatta väg in i informations- och kunskapssamhället och många svenska kommuner har tagit fram egna IT-strategier där vi finner visioner om att bli ”Den goda staden” (Sundsvall), ”Morgondagens småstad” (Sölvesborg) och ”Sveriges IT-kommun” (Ronneby). Frasen ”an idea whose time has come” fångar väldigt väl det växande politiska intresset för informationsteknik – IT – på både internationell, nationell och lokal nivå.</p>
<p>Det politiska intresset för IT fokuserar inte minst teknikens demokratipotential. Visionerna om informationsteknikens möjligheter att utveckla demokratin är många och inte sällan storstilade. Ofta används fantasieggande termer som ”digital demokrati”, ”virtuell demokrati”, ”elektronisk demokrati”, ”cyberdemokrati” eller ”teledemokrati” för att beteckna folkstyret i det stundande informationssamhället. Det sägs att vi med informationsteknikens hjälp går en värld till mötes där all information kommer att vara tillgänglig för alla människor vid alla tidpunkter, att avståndet mellan väljare och valda minskar och att deltagandet ökar. Den nya tekniken anses, med statsvetaren Olof Peterssons ord, ”erbjuda lösningar på åtskilliga av demokratins problem”.</p>
<p>Intresset för informationstekniken är stort, men kunskaperna om hur den kan påverka demokratin är små. Även om IT och demokrati är ett hett debattämne och behandlas i otaliga böcker från ett flertal forskningsdiscipliner finns en tydlig brist på empiriska studier som beskriver olika politiska initiativ på området och vilka effekter dessa har. I sin genomgång av den statsvetenskapliga forskningen om IT och demokrati skriver den amerikanske statsvetaren William H. Dutton att statsvetarna, med några få undantag, helt har försummat den nya tekniken. Detta trots att statsvetare torde vara bäst utrustade att förstå de politiska effekterna av denna utveckling, eftersom man har en god förståelse av både politiskt deltagande och den politiska processen. Dutton noterar också att väldigt få vetenskapliga artiklar rapporterar färska forskningsresultat om effekterna av elektroniska deltagarformer, medan det finns överraskande många review-artiklar. Många review-artiklar på väldigt lite faktisk forskning har gjort att man ofta tar upp samma teman och frågor, såsom den vanliga distinktionen mellan utopiska och dystopiska framtidsvisioner. Det stora flertalet av de vetenskapliga artiklar som har skrivits på området lyfter fram argument för eller emot idén om digital demokrati eller spekulerar om de politiska effekterna av den nya tekniken.</p>
<p>På senare tid har olika typer av ”digitala demokratiförsök”, dvs. försök att använda tekniken för att sprida information, ge service och diskutera olika samhällsfrågor, inletts. I frontlinjen för denna utveckling finner vi amerikanska och europeiska kommuner som Santa Monica, Glendale, Pasadena, Amsterdam och Bologna, men även svenska kommuner har påbörjat dylika försök. Orsaken till kommunernas framskjutna position går att spåra i den bredare samhällsutvecklingen. Det sägs att det i moderna samhällen har blivit allt svårare att styra och mer komplicerat att fatta beslut och åstadkomma handling än tidigare. När statens styrande förmåga minskar i det globala nätverkssamhället läggs mer ansvar över på regioner och kommuner. Samtidigt finns det i många kommuner också egna drivkrafter för att bedriva IT-politik. Inte sällan betonar kommunerna vikten av att ligga långt framme i IT-utvecklingen för att klara såväl ekonomisk som social utveckling i den närmaste framtiden.</p>
<p>I den här uppsatsen analyseras ”digitala demokratiförsök” i svenska kommuner. Syftet är att sätta in debatten om IT i en demokratiteoretisk ram och att studera hur kommunerna använder informationstekniken för demokratiska syften. Hur använder kommunerna informationstekniken för att utveckla demokratin? Vilka demokratiaspekter betonas? Vilka strategier har kommunerna valt</p>
<p>J OACHIM Å  STRÖM för att skapa förutsättningar för att utveckla IT-politiken? Det empiriska underlaget utgörs av fallstudier i tre svenska kommuner – Ronneby, Sölvesborg och Sundsvall – som alla har påbörjat IT-baserade demokratiförsök och uttryckt ambitionen att bli ledande på området. Uppsatsen är upplagd på följande sätt. Inledningsvis diskuteras informationsteknikens förutsättningar att utveckla demokratin varefter olika digitala demokratimodeller presenteras. Kommunernas idéer om digital demokrati relateras därefter till dessa modeller, vilket ger oss en möjlighet att se vilken inriktning projekten har, vilka demokratiaspekter som betonas etc. Vidare uppmärksammas vilka strategier kommunerna har för att skapa förutsättningar att utveckla IT-politiken. Avslutningsvis diskuteras några av de viktigaste slutsatserna.</p>
<h2>Kan IT utveckla demokratin?</h2>
<p>Hur förhåller sig IT och demokrati egentligen till varandra? På vilket sätt tänker man sig att informationstekniken ska kunna utveckla demokratin? Vilka antaganden döljer sig bakom slagorden om IT och demokrati? I detta avsnitt utreds i korthet vilka grunder som bedömningarna vilar på. Den måttstock som används hämtas från SNS Demokratiråd och utgörs av de tre huvudkomponenter som detta råd lyfter fram som centrala för ett demokratiskt styrelseskick: medborgarstyrelse, rättsstat och handlingskraft. I strikt mening är såväl rättsstat som handlingskraft ganska tvivelaktiga demokratimått som kanske borde ställas vid sidan av demokratibegreppet i stället för att integreras i det. Men Demokratirådets ”breda” mått har fördelen att det fångar upp många centrala frågeställningar rörande informationsteknikens effekter på samhället och används därför för att strukturera debatten.</p>
<h2>IT och medborgarstyrelsen</h2>
<p>Demokrati som medborgarstyrelse handlar om den politiska metod som används för att människor ska kunna diskutera och fatta beslut i de frågor som de uppfattar som gemensamma angelägenheter.</p>
<p>Informationstekniken kan på flera sätt bidra till att förverkliga idén om medborgarstyrelse. Det grundläggande är naturligtvis att tillgången till politisk information kan öka. Tekniken medger en ökning av informationsvolymen om beslutsunderlag, beslutsfattande och verksamhetsinnehåll i den offentliga verksamheten, vilket i sin tur kan ge medborgarna större möjligheter att bilda sig en självständig uppfattning i olika frågor. Tekniken erbjuder också nya fora för diskussion och debatt .  Med hjälp av IT kan medborgarna skapa gemenskaper, bilda elektroniska stormöten och delta i diskussioner på ett sätt som annars inte varit möjligt. Inte minst kan detta ge de politiska partierna en ny chans. Under decennier har partierna varit beroende av journalister och andra mellanhänder för att nå väljarna. Nu kan partierna kommunicera direkt med medborgarna. De kan bilda arenor för debatt, fånga upp nya stämningar och pröva idéer och program. Dessutom finns också en möjlighet att snabba på folkopinionens genomslag i politiken genom nya former för beslutsfattande; mer fortlöpande folkomröstningar och opinionsmätningar i aktuella politiska frågor.</p>
<p>Informationstekniken kan således utveckla medborgarstyrelsen, men det finns också en risk för att informationstekniken kan få negativa effekter på medborgarstyrelsen. För det första är det långt ifrån säkert att en ökad mängd information leder till ökad kunskap. Termer som ”information overload” och ”information glut” brukar användas för att beskriva en situation där en ökad mängd information snarare försvårar kunskapsutvecklingen än underlättar den. Det brukar också framhållas att de elektroniska kommunikationsformerna kan leda till fragmentisering, anonymitet och ojämlikhet. Demokratins idé innehåller tanken om ett offentligt rum där alla medborgare samlas, medan dialogen över nätet ofta förutspås föras mellan personer eller grupper som redan har gemensamma och likartade åsikter i samhällsfrågor. Debatten riskerar därmed att splittras upp på olika arenor där helt olika samtal förs, vilket kan få till följd att helhetsbilder och sammanhang går förlorade. Demokratins idé om fri åsiktsbildning kräver också eftertänksamt meningsutbyte, men de elektroniska kommunikationsformerna tenderar att förytliga. Kanske är det så att det mogna övervägandet som är så viktigt i en demokrati bara kan uppstå i situationer där människor möts ansikte-mot-ansikte. Statsvetaren Bo Rothstein menar att vad som skiljer den politiska sfären från marknaden är den senares möjlighet till anonymitet och avskärmat agerande. Till skillnad från politiken är handlandets moraliska status på en marknad en fråga enbart för de avtalsslutande parterna - de behöver vanligtvis inte försvara sitt agerande inför någon offentlighet. Om också politiken blir anonym och man inte behöver försvara sitt agerande försvinner en viktig poäng med en diskussion mellan medborgarna. Den förlorar sin mening om den inte bygger på moral och ansvar. Sist men inte minst diskuteras IT-användningen i förhållande till</p>
<p>J OACHIM Å  STRÖM demokratins jämlikhetsideal dvs alla samhällsgruppers lika rätt att ta del i den politiska gemenskapen. Eftersom det än så länge i stor utsträckning är yngre, socialt välbärgade män i storstadsområden som har tillgång till datorer och Internet finns en risk för att demokratins jämlikhetstanke, åtminstone på kort sikt, kommer att undermineras av informationssamhällets sociala skevheter.</p>
<h2>IT och rättsstaten</h2>
<p>Rättsstatens idé handlar om alla medborgares grundläggande fri- och rättigheter. Många rättigheter utfaller inte automatiskt utan kräver kunskap och initiativ från den enskilde individens sida. Informationstekniken kan bidra till att sprida information och kunskap om vilka rättigheter man har, vart man kan vända sig för att hävda sin rätt och hur man kan vinna rättelse och komma i kontakt med andra i liknande situation. Rättssystemet kan i princip bli tillgängligt för alla medborgare. Den vidgade offentligheten som kan följa av de nya möjligheterna att sprida information kan dessutom förstärka insyn och kontroll i den offentliga verksamheten. I detta avseende kan informationstekniken emellertid också utgöra en risk för rättsstaten. Informationsfriheten, dvs. alla medborgares rätt att samla in, bearbeta och sprida information, står i konflikt med integritetsskyddet dvs. den enskildes rätt till avskildhet. Både offentlighetsprincipen och integritetsskyddet utgör fundament i ett öppet och demokratiskt samhälle, men relationen dem emellan är spänningsfylld. Hur man ska finna en balans mellan offentligt och privat i informationssamhället är mycket omdiskuterat. Medan en del menar att de nya i stort sett obegränsade möjligheterna att lagra, inhämta och bearbeta information om den enskilde gör det motiverat att stärka integritetsskyddet , anser andra att allmänhetens rätt att läsa myndigheters handlingar, den s.k. offentlighetsprincipen, är allt för viktig för att urholkas bara för att samhället byter teknik för informationsbehandling .</p>
<h2>IT och handlingskraften</h2>
<p>Handlingskraft är det tredje grundkravet på ett demokratiskt styrelseskick. De av folket valda beslutsorganen måste ha möjlighet att fatta beslut och få dem genomförda. Informationstekniken kan bidra till att förbättra effektiviteten genom nya metoder att styra den offentliga verksamheten. Den nya tekniken erbjuder via nya informations- och kommunikationskanaler en större flexibilitet och en förmåga att snabbare anpassa sig till medborgarnas preferenser. Tillgängligheten till den offentliga servicen kan också öka. Medborgarna kan exempelvis göra rutinförfrågningar och komma över ansökningshandlingar via nätet 24 timmar per dygn, hemifrån eller från offentliga datorer. Informationstekniken anses på detta sätt bidra till en förvaltning som både fungerar bättre och kostar mindre.</p>
<p>Tekniken kan emellertid få negativa effekter också på handlingskraften. Det finns en risk för att den ökade insynen som följer av IT-användningen minskar tjänstemännens handlingsutrymme, ökar arbetsbördan och därigenom underminerar kommunernas servicefunktioner. Att möta medborgarnas efterfrågan på information är en viktig del av förvaltningens uppgifter, men om omfattningen av dessa tjänster dramatiskt ökar riskerar handlingskraften att försämras. Målet att förbättra handlingskraften måste således balanseras mot målen att utveckla medborgarstyrelse och rättsstat.</p>
<p>Denna snabba översikt visar framförallt två saker. Det första är teknikens tvetydighet. Informationstekniken erbjuder visserligen många lösningar på demokratins problem, men bär samtidigt med sig nya problem och utmaningar. Det andra översikten visar är att tekniken kan användas för olika ändamål i olika samhällen. Vad som är att betrakta som positivt för en demokratiaspekt behöver nödvändigtvis inte vara positivt för en annan. Eftersom det är omöjligt att finna praktiska lösningar som fullt ut tillgodoser alla krav måste man göra prioriteringar och balansera olika värden mot varandra. Svaret på frågan om IT kan utveckla demokratin är därför inte ”Ja” eller ”Nej” utan ”Vilken typ av demokrati?” Varje försök att utveckla demokratin med informationsteknikens hjälp måste börja med en diskussion om demokrati och vilken typ av demokrati som är önskvärd.</p>
<h2>Digitala demokratimodeller</h2>
<p>Litteraturen om vad politisk demokrati borde vara är mycket omfattande och föga enhetlig. Demokratibegreppet är, som Terence Ball och Richard Dagger uttrycker det, ”an essentially contested</p>
<p>J OACHIM Å  STRÖM concept”. Vissa grundläggande demokrativärden delas av de flesta, såsom yttrandefrihet, tryckfrihet och åsiktsfrihet, men utöver dessa grundläggande värden finns olika uppfattningar om demokratins innebörd. En avgörande skiljelinje går mellan de som anser att demokrati bör vara en form av folklig makt (som innebär att medborgarna är engagerade i självstyre) och de som anser att demokrati bör vara ett hjälpmedel för att fatta beslut (ett medel för att legitimera de beslut som fattas av dem som med jämna mellanrum röstas fram till makten). Utifrån denna skiljelinje är det möjligt att urskilja två huvudmodeller av demokrati: deltagardemokrati och representativ demokrati. I empirisk demokratiforskning förekommer ofta att de två doktrinerna delas upp i ytterligare kategorier. Ett exempel på detta är Rune Premfors snabba, starka och tunna demokrati. Den snabba demokratin är utpräglat deltagardemokratisk, den tunna utpräglat representativ och den starka försöker finna en medelväg mellan de två. Eftersom dessa demokratimodeller är åtskiljbara, har en klar profil och alla finns representerade i den normativt inriktade litteraturen om IT och demokrati kan de utgöra ett värdefullt redskap i den fortsatta diskussionen.</p>
<h2>Snabb demokrati</h2>
<p>I en vanligt förekommande argumentationslinje i debatten om IT och demokrati förordas medborgarnas direkta deltagande i det politiska beslutsfattandet. Eftersom man anser att vanliga människor besitter minst lika stor klokskap som eliten är det av stor betydelse att folkmajoritetens vilja tillåts slå igenom på alla väsentliga samhällsområden. Visserligen betraktas det representativa styrelseskicket ibland som en praktisk nödvändighet, men det ses samtidigt som ett nödvändigt ont som kan lindras på olika sätt. Med den nya tekniken anses möjligheterna att göra detta ha ökat.</p>
<p>En av de viktigare faktorer som stått i vägen för medborgarnas direkta deltagande i det politiska beslutsfattandet är av tekniskt slag. För att kunna genomföra en sådan direkt demokrati skulle det krävas en mängd personal under lång tid och till oerhörda kostnader, det inser vi när vi tänker på hur det går till vid en folkomröstning. Men nu har datorns och kommunikationsteknikens fantastiska utveckling löst detta problem i ett enda slag (Masuda 1980:109).</p>
<p>De kanske mest radikala debattörerna ser informationstekniken som det avgörande sättet på vilket direktdemokrati av i stort sett gammal athensk modell kan införas i vårt moderna samhälle. Enligt denna modell blir politiker och politiska partier överflödiga och kan avskaffa sig själva. I stället föds en ny sorts folkstyre. Med datorer sammankopplade i jättelika nätverk blir allas våra individuella åsikter möjliga att registrera och direktdemokrati kan införas inte bara på lokal utan också nationell och internationell nivå. Den representativa demokratin ersätts därmed av självständiga cybermedborgare som utan politiska förmyndare tar sitt ansvar på det elektroniska torget . De något mindre radikala debattörerna vill inte helt slopa det representativa systemet, utan kombinera direktdemokratiska och representativa inslag. Tomas Ohlin, tidigare sekreterare i den statliga IT-kommissionen, menar t.ex. att ”datorstödda rådgivande omröstningar bör användas i anknytning till politiska samråd och sammanställning av resultat från politiska diskussioner.”</p>
<h2>Stark demokrati</h2>
<p>I en andra argumentationslinje i debatten om IT och demokrati betonas teknikens möjligheter till diskussion. En av den starka demokratins främsta förespråkare, Benjamin Barber, skriver:</p>
<p>Enligt den starka demokratins förespråkare förverkligas demokratin i den utsträckning som vanliga människor ges tillfälle att samtala om och agera i gemensamma angelägenheter. Deltagande anses inte bara ge medborgarna makt, utan också utbildning och förståelse för samhället som helhet. Från att man ursprungligen betonat betydelsen av att göra det representativa systemet mer representativt genom en aktiv diskussion mellan väljare och valda har allt mer uppmärksamhet getts åt teorier om socialt kapital. Enligt dessa sägs även den horisontella diskussionen ha ett egenvärde. Genom att människor diskuterar olika frågor skapas en plattform för respekt och förtroende, tolerans och öppenhet vilket är viktiga förutsättningar i en demokrati . Utvecklingen av Community networks, där medborgare och företag i ett lokalsamhälle kan dela information och diskutera olika frågor, kan ses i ljuset av denna idétradition.</p>
<p>I likhet med den snabba demokratin vill den starka demokratin ha mer aktiva medborgare. Till skillnad från den snabba demokratin vill den starka demokratin inte ersätta det representativa systemet, utan skapa ett intimare förhållande mellan väljare och valda, mellan</p>
<p>J OACHIM Å  STRÖM politiker och allmänhet. Medan den snabba demokratin vill snabba på demokratin genom elektroniska opinionsmätningar och folkomröstningar, vill den starka demokratin sakta ner demokratin genom att involvera fler medborgare i elektroniska diskussionsfora. Man hyser ofta en stark skepsis mot ”den råa folkopinionen” och ser en risk med att digital demokrati i den snabba formen övergår i ITpopulism. Liksom åtskilliga andra direktdemokratiska visioner, skriver Olof Petersson, ”vilar teledemokratin på en vanföreställning om folkstyrelsens natur.” Petersson menar att de direktdemokratiska visionärerna försummar opinionsbildningens betydelse och behovet av diskussion. Dessutom anser han att ansvarsförhållandena blir luddiga. I alla kända former av demokrati finns en möjlighet att ställa de styrande till ansvar och ersätta dem med nya om man inte är nöjd. En direktdemokrati upplöser ansvaret och gör det ogripbart. Petersson anser också att den snabba demokratin undervärderar betydelsen av ledare i det demokratiska samhället. De folkvalda ledarna har inte bara rollen att passivt registrera rådande åsikter, utan har också till uppgift att gå före och aktivt bilda opinion. I den starka demokratin är det denna växelverkan mellan visionära ledare och engagerade medborgare som ger puls och liv åt den demokratiska processen.</p>
<h2>Tunn demokrati</h2>
<p>Till skillnad från de två andra demokratimodellerna är det i den tunna demokratin inte viktigt att försöka skapa ett mer allmänt deltagande engagemang hos medborgarna, eftersom medborgarna inte uppfattas vara intresserade av politik. I stället är den grundläggande idén att olika eliter konkurrerar med varandra om väljarnas gunst. Valen handlar om att välja styrelsemän utifrån en grov redovisning av de program och idéer de företräder. Eliterna måste sedan ha ett handlingsutrymme att revidera och i detalj föra sin politik. Legitimitetsgrunden är ansvarsutkrävande: att medborgarna i de fria och återkommande valen kan tala om vilka politiker de vill ska styra verksamheten.</p>
<p>I den tunna demokratin anses medborgarna inte ha ett allmänt politiskt engagemang, men däremot ett intresse av den offentliga servicen. I frågor rörande den offentliga servicen anses det viktigt att medborgarna själva får bestämma. Man skiljer på detta sätt mellan ”high politics”, som är kollektiv och representativ och ”low politics”, som är valfri och individuell. Christine Bellamy och John A Taylor menar att den tunna demokratin, eller ”consumer democracy” som de kallar den, genom att sätta konsumenternas intressen högst på dagordningen tar fasta på den viktigaste aspekten av demokratisk legitimitet. Eftersom demokratin till stor del rättfärdigas genom de resultat den åstadkommer bör IT användas för att skapa en förvaltning som fungerar bättre, kostar mindre och förbättrar kunskaperna om medborgarnas preferenser. Detta föranleder också en annan informationsstrategi jämfört med de två andra modellerna. Eftersom medborgarna reduceras till konsumenter av offentlig service är det inte nödvändigt att ge dem information som kan ligga till grund för diskussion och/eller beslut. För denna typ av demokrati kan en allmänt ökad insyn snarare försämra handlingskraften. Den information som utgår till medborgarna bör därför begränsas till de frågor som har med den offentliga servicen att göra.</p>
<p>J OACHIM Å  STRÖM</p>
<h2>Digital demokrati på svenska</h2>
<p>Av diskussionen ovan framgår att olika antaganden, mål och visioner kan leda till olika typer av insatser med olika effekter på samhället. Av det praktiska arbetet med IT i Ronneby, Sölvesborg och Sundsvall framgår att försöken att utveckla den politiska dialogen hittills har fått stå tillbaka för satsningar på informationsspridning och service – medborgarstyrelse har fått stå tillbaka för handlingskraft. Kommunernas hemsidor kan till stor del ses som informationsspridare, där fakta om kommunen dominerar. Förutom allmän kommuninformation och turistinformation finns en hel del information om den service och de tjänster man tillhandahåller. Alla tre kommuner ger också möjligheter att hämta hem blanketter och formulär. I Sölvesborg kan man t.ex. ställa sig i kö för barnomsorg direkt via nätet och i Sundsvall finns blanketter för barnomsorg, studentbostäder, serveringstillstånd och byggande. Bilden av ITprojektens informations- och serviceinriktning förstärks ytterligare om också projekt som inte direkt har med kommunernas hemsidor att göra studeras. De mest spektakulära projekten handlar om att utveckla olika typer av multimediakiosker där medborgarna kan söka information och få enklare service. Dessa kiosker som finns i såväl Sundsvall som Sölvesborg och Ronneby kan ses som embryon till elektroniska medborgarkontor med främsta syfte att förbättra servicen och effektivisera verksamheten.</p>
<p>Men kommunerna tillgodoser i viss mån också behoven av politisk information, som kan ligga till grund för diskussion och debatt. Alla tre kommuner har t.ex. information om hur kommunen styrs och information om valda politiska representanter. Alla tre kommuner lägger också ut politiska protokoll från kommunfullmäktige och kommunstyrelse på hemsidan, vilket kan ge medborgarna en möjlighet att fördjupa sig i olika frågor. Sämre är att ingen av kommunerna lägger ut ärendelistor som kan ge medborgarna en möjlighet att påverka före beslut, vilket är en uppenbar brist. Det är bara Ronneby som ger medborgarna en möjlighet att ta del av politiska uppfattningar i kommunala frågor; endast Ronneby har länkar till de politiska partierna.</p>
<p>De nya kommunikationsvägar som informationstekniken erbjuder har inte utnyttjats i någon större utsträckning av Sveriges kommuner. Endast fem procent av Sveriges kommuner ger medborgarna möjligheter att diskutera olika samhällsfrågor via elektroniska diskussionsfora. Sundsvall, Ronneby och Sölvesborg har dock alla prövat denna möjlighet, varför de måste sägas ligga relativt långt framme i denna utveckling. I Ronneby hade man ett debattforum inför valet 1998, i Sölvesborg har man dels en allmän debatt och dels debatter kring aktuella frågor såsom byggandet av gågator, vägar etc. och i Sundsvall har man en funktion för dialog och kommer eventuellt också att skapa mer strukturerade sidor av typen ”Veckans fråga” eller ”Dagens politiker” för att stärka debatten. Men satsningarna på dessa fora är enligt politiker och tjänstemän i kommunerna inte särskilt stora, intresset för dem är fortfarande ganska svalt. En tjänsteman säger att det framför allt krävs tydligare politiska signaler för att gå vidare med dessa fora, eftersom det blir poänglöst om inte politikerna själva deltar i dem.</p>
<p>Sammantaget finns i kommunerna en tendens att reducera medborgarna till konsumenter av offentlig service. Att kommunerna endast i mycket begränsad omfattning har utnyttjat teknikens möjligheter att föra en dialog med medborgarna kan förklaras med att effektivitetskraven är den främsta drivkraften för en ökad IT-användning. De ekonomiska incitament som finns för att effektivisera servicen finns inte för att öka deltagandet. En annan del av förklaringen är sannolikt att det fortfarande är en ganska stor grupp medborgare som inte har tillgång till datorer och Internet. Satsningar på deltagande har inte bara fått stå tillbaka för service och effektivitet, utan också för jämlikhet.</p>
<p>Både jämlikhet och deltagande är viktiga aspekter av medborgarstyrelsen och har traditionellt sett utgjort två grundpelare i det svenska demokratiska idealet. Tanken om att alla medborgare ska ha likvärdiga möjligheter att påverka samhällsutvecklingen och sina levnadsvillkor är starkt förankrad i Sverige. Problemet i det inledande skedet av IT-utvecklingen är att IT-användningen fortfarande har en stark slagsida, såväl i termer av ålder (unga), kön (män), utbildning (högre) och boende (städer). Till detta problem kan man tänka sig två principiellt skilda förhållningssätt: ett konservativt och ett radikalt. Det konservativa innebär att man håller nyckelfunktioner i den demokratiska processen off-line, så att de som inte har tillgång till den nya tekniken inte missgynnas. Alternativet, den radikala lösningen, innebär att man försöker få allt on-line oavsett om alla kan utnyttja de nya kanalerna. En demokratisering för några kan då betraktas som bättre än ingen demokratisering alls. De två skilda förhållningssätten ger uttryck för en oundviklig kompromiss: att försöka utveckla den demokratiska processen och samtidigt garantera alla medborgare den demokratiska rätten att delta.</p>
<p>I Ronneby, Sölvesborg och Sundsvall har man hittills varit relativt konservativa och prioriterat jämlikhet före deltagande. Att</p>
<p>J OACHIM Å  STRÖM gande i den demokratiska processen” , vilket inte närmare anger i vilken riktning man önskar utveckla demokratin. Tonvikten skulle enligt dessa formuleringar kunna ligga på alla demokratiaspekter eller ingen.</p>
<h2>Partnerskap som politisk strategi</h2>
<p>I det moderna samhället kännetecknas de flesta problemområden av stor komplexitet med skiftande mål och problembilder, vilket innebär att politiska mål och intentioner inte behöver ha en särställning i policyskapandet. Enligt en rad forskare har de offentliga institutionerna på senare tid förlorat en del av sina styrningsmöjligheter. Styrningen har med engelska och svåröversättliga termer ändrat karaktär från ”government” till ”governance”. Vad det handlar om är en utveckling från regeringsformens och läroböckernas linjära styrningsmodell i riktning mot en politik vars utformning bestäms genom interaktion mellan olika aktörer i nätverk. Denna utveckling påskyndas av kommunernas allt kärvare ekonomi. Kommunerna förväntas i dag göra allt mer för allt mindre resurser, varför motivationen att mobilisera resurser från olika håll ökar. De vanligaste argumenten till förmån för nätverken, eller partnerskapen mellan offentliga och privata organisationer, är deras förmåga att förstärka finansiella och organisatoriska resurser. Det finns också en utbredd uppfattning om att partnerskapen kan skapa synergivinster. En sådan vinst innebär att den sammantagna vinsten för parterna av att ingå i partnerskap är större än en enkel addition av vars och ens bidrag. Partnerskap kan också vara ett uttryck för mer eller mindre explicita fördelar: det kan vara ett sätt att sprida riskerna med ett projekt bland flera deltagare; det kan vara ett medel att genom direkt kommunikation vinna förståelse för och övertyga andra parter om fördelarna med en viss handlingslinje och det kan hjälpa till att reducera en öppen konflikt och skapa en anda av samförstånd mellan aktörer med mer eller mindre motstående intressen.</p>
<p>Internationellt har partnerskapen mellan offentliga och privata organisationer blivit en vanligt förekommande strategi för att förverkliga IT-politiken   och de svenska kommunerna ser inte ut att skilja sig från detta mönster. Ett samarbete mellan näringsliv, högskolor, kommuner och andra offentliga organ på olika nivåer tycks vara en nödvändig förutsättning för att nå en önskad utveckling, inte minst eftersom utvecklingen på området går i rasande fart och kräver stora resurser. De frågor som ska försöka besvaras i detta</p>
<p>J OACHIM Å  STRÖM avsnitt är vilka aktörer som ingår i IT-politikens partnerskap och vilka intressen de representerar, hur de mål och strategier som formulerats av kommunfullmäktige förhåller sig till övriga aktörers mål och strategier samt hur deltagandet och det demokratiska ansvarstagandet är utformat.</p>
<h2>Aktörer och intressen</h2>
<p>I den lokala IT-politikens framväxt finns framför allt två typer av drivkrafter: de som söker efter en lösning på demokratins problem och de som söker efter nya användningsområden och nya marknader för den nya tekniken. Det faktum att både demokratiintressen och näringslivsintressen kan gynnas av att teknikanvändningen breddas till fler människor och fler verksamhetsområden har banat vägen för en samverkan mellan offentliga och privata organisationer. Under de senaste åren har mer eller mindre formaliserade IT-nätverk skapats i Sveriges regioner och kommuner. Ett av de allra första var Soft Center Ronneby som startades på initiativ från näringsliv, samhälle och högskolan genom Ronneby kommun. I dag är 65 företag, högskolan och Ronneby kommun medlemmar i Soft Center Ronneby och syftet med detta teknikcenter är att sprida information och kunskap om forskning och utveckling inom IT-området. Ronneby kommun är, liksom Sölvesborgs kommun, också delaktig i IT-Blekinge, som startade 1996 med syfte att verka för utveckling och tillämpning av IT i ett regionalt utvecklingsperspektiv. I ITBlekinge ska samtliga nyckelaktörer ges en möjlighet att samverka för att underlätta övergången till informationssamhället. I föreningen ingår intressenter som Länsstyrelsen, Landstinget, Kommunförbundet, Högskolan, Handelskammaren och Företagarna. I Sundsvall finns Aktiebolaget Mid Sweden Information Center (MiC), vilket startade 1996 som följd av ett socialt nätverk. Initiativtagare var Telia, Sundsvall och Timrå kommuner. Numera finns även högskolan och ett trettiotal företag och myndigheter som intressenter. Syftet är bland annat att skapa en väl utbyggd infrastruktur på ITområdet, att sprida tekniken och den praktiska användningen av den och att marknadsföra regionens kompetens såväl nationellt som internationellt.</p>
<p>En tredje central drivkraft för utvecklandet och användandet av den nya tekniken finner vi utanför lokalsamhällets gränser, nämligen i Bryssel. Enligt den Europeiska Unionens Ministerråd kan informationssamhällets etablering, genom att nya former av ekonomiska, politiska och sociala relationer introduceras, ”hjälpa gemenskapen</p>
<p>J OACHIM Å  STRÖM billig penning. I t.ex. Sundsvall har man sett en risk med att de entusiastiska projektledarna använder mer tid framför datorn än att lyssna till användarna, deras behov och tekniska begränsningar och att systemen som en följd av detta blir både dyrare och svårare att använda. Problemet kan kännas igen av alla som har en egen dator och ständigt behöver uppgradera sin programvara utan att egentligen behöva de nya funktionerna. Vad som är tekniskt möjligt behöver naturligtvis inte alltid vara socialt önskvärt.</p>
<p>Inte heller behöver det som är företagsekonomiskt lönsamt vara demokratiskt försvarbart. IT-företagen är i grunden naturligtvis mer intresserade av lönsamhet än demokrati, vilket ibland kan försvåra utvecklingen av teknikens demokratipotential. Denna konflikt har uppdagats i Danmark där IT-företagens kommersiella intressen krockat med de demokratiska. Jens Hoff, Karl Löfgren och Sune Johansson sammanfattar erfarenheterna från ett IT-baserat demokratiprojekt:</p>
<p>Inte heller behöver EU:s befrämjande av den ekonomiska och sociala sammanhållningen i Europa ha samma prioritet lokalt. EU har genom ett antal projekt (t.ex. INFOSOND och EUKIOSK) visat ett stort intresse för insatser som syftar till att skapa ett fritt informationsflöde mellan europeiska städer. Genom att bygga upp generella teknikplattformar vill man att information och service som erbjuds i en europeisk stad på sikt ska göras tillgänglig i alla europeiska städer via persondatorer och multimediakiosker. I och med att kommunerna erhållit finansiellt stöd för dylika insatser har de också nappat på idén. Men om kommunerna utan yttre påverkan fick sätta sin dagordning är det inte alls säkert att uppbyggnaden av ett europeiskt informations- och servicesystem skulle prioriteras före lokala insatser med en annan inriktning.</p>
<p>Dessa exempel visar att partnerskapens aktörer kan prioritera olika aspekter av IT-användningen. Eftersom de är beroende av varandras medverkan är det emellertid sannolikt att insatserna följer principen om ”minsta gemensamma nämnare”, dvs. att de görs på de områden där intressena sammanfaller. Detta kan visa sig bli ett avgörande hinder för utvecklandet av lokala politiska mål och utvecklandet av teknikens bredare demokratipotential. Så länge de politiska målbeskrivningarna är vaga ökar naturligtvis också risken för att kommunerna får anpassa sig till andra aktörers krav och förväntningar.</p>
<h2>Ansvar och deltagande</h2>
<p>Om det är partnerskapens förmåga att mobilisera lokalsamhället och förstärka de finansiella och organisatoriska resurserna som brukar räknas till dess positiva egenskaper är det främst luddiga ansvarsförhållanden som brukar räknas till de negativa. Partnerskapen har en tendens att förstärka redan tidigare kända problem för politiskt ansvarstagande och tycks dessutom skapa en serie helt nya problem och utmaningar. En tendens som uppmärksammats redan innan partnerskapens inträde i den lokala politiken är tjänstemännens allt starkare ställning i kommunerna. I takt med kraven på resurshushållning och olika marknadsbaserade modellers intåg i den kommunala verksamheten har den politiska styrningen försvagats. Om politikernas inflytande minskar blir det svårare att hålla dem ansvariga för den kommunala verksamheten och det blir naturligtvis också svårare för medborgarna att påverka politikens inriktning genom att avsätta de styrande och tillsätta nya. Den lokala politiska demokratin kännetecknas också av konsensuspolitik. En vanligt förekommande uppfattning är att kommunerna tillkommit för att vårda gemensamma angelägenheter i en anda av enighet och samförstånd. Eftersom problemen i högre grad är gemensamma på lokal nivå jämfört med nationell nivå bör man i lokalpolitiken, till skillnad från i rikspolitiken, söka samförstånd och konsensus. Samförståndspolitiken har sina fördelar, men också sina nackdelar. Genom att understryka det lokala samhällets gemensamma behov och förutsättningar kommer politiseringen av olika frågor – t.ex. längs partilinjer – att uppfattas som illojal eller en politisering för dess egen skull. Konsensuspolitiken hotar att lägga en död hand på partikonflikterna och den politiska debatten och gör det samtidigt svårare för medborgarna att utkräva ansvar och förändra politikens inriktning.</p>
<p>IT-politikens partnerskap innehåller tydliga drag av både byråkratimakt och konsensuspolitik. I planeringsprocessen är tjänstemännens dominans över politikerna mycket tydlig. Eftersom den politiska styrningen i huvudsak utgörs av mycket vaga målbeskrivningar lämnas tjänstemännen ett stort handlingsutrymme. Detta känner vi igen från andra politikområden, men vad som möjligen är nytt är att tjänstemännen ofta får till uppgift att företräda kommu-</p>
<p>J OACHIM Å  STRÖM nerna i förhandlingar med partnerskapens övriga deltagare. I Sundsvall är det t.ex. tjänstemän som representerar kommunen i MiC och i Ronneby, där en stor del av IT-verksamheten bygger på EU-medel, är det tjänstemän som håller i kontakterna med EU. Det är Ronnebys s.k. framtidsgrupp som har till uppgift att välja vilka EUprojekt kommunen bör satsa på. Att politikerna på detta sätt överlåter ansvaret för att välja projekt förklaras med att det är tjänstemännen som vet vilka projekt som står till buds, vilka möjligheter det finns att söka medel etc. Enligt en tjänsteman skulle det svala politiska intresset också kunna tolkas som en politisk strategi: genom att inte ställa krav på IT-politikens genomförande behöver man inte vara rädd för motkrav om nya resurser. Man kan dock tycka att det är politikernas skyldighet att som valda representanter för medborgarna styra och kontrollera administrationen så att den inte går sin egen väg.</p>
<p>Partnerskapen har också bidragit till konsensuspolitik. I kommunerna finns en strävan att inom relativt vida målformuleringar mobilisera så mycket resurser som möjligt till kommunen. I en situation där kommunerna tävlar om externa medel kan det ligga nära till hands att tala om att alla blir vinnare när kommunen lyckas stärka sin budget genom externa medel. De ideologiska skiljelinjerna suddas ut och den partipolitiska profileringen förlorar sin funktion. I någon mening kan det naturligtvis ligga en del i ett sådant påstående, men det finns också starka argument för den motsatta uppfattningen. Eftersom kommunerna får externa medel tycks de inte tvingas prioritera IT före något annat såsom skola, barnomsorg eller äldrevård. Men eftersom kommunerna enligt den s.k. additionalitetsprincipen medfinansierar alla EU-projekt finns skäl att se över vad kommunerna lägger sina pengar på. Vad som är positivt för en grupp människor kan mycket väl vara negativt för en annan. Att prioritera och sätta upp långsiktiga mål är också viktigt för att säkerställa projektens överlevnad på sikt. I en rapport om IT och regional utveckling varnar IT-kommissionen för att det kommer bli trångt på ”projektkyrkogården” i framtiden. Orsaken anses vara att kvantitet ofta har blivit viktigare än kvalitet och att många tidsmässigt avgränsade insatser riskerar att ”rinna ut i sanden” innan faktiska resultat har uppnåtts.</p>
<p>Partnerskap mellan aktörer som representerar offentliga och privata organisationer utgör ytterligare komplikationer för det demokratiska ansvarstagandet. En övergripande fråga är hur medborgarna ska kunna utkräva ansvar, få inflytande och insyn när politikerna endast är en av flera medverkande aktörer. Medborgarstyrelsen kräver öppenhet, insyn, debatt, politisk profilering och konkurrens om alternativ. Partnerskapet behöver arbetsro och tid för erfarenhetsutbyte, ett givande och tagande av idéer och förslag. Statsvetarna Jan Olsson och Erik Jakobsson har formulerat det som att vi står inför en konfrontation mellan två helt olika demokratimodeller: en traditionell parlamentarisk-demokratisk modell och en postparlamentarisk ”de facto-demokrati” av organiserade intressen. Partnerskapen försvårar således ansvarstagandet, men de behöver nödvändigtvis inte vara ett hot mot demokratin. Utifrån en postparlamentarisk modell kan partnerskapen, om de innefattar de för en viss fråga relevanta aktörerna och dessa möts på jämlik basis, kunna betraktas som en ny och intressant demokratiform. Den kan liknas vid den reflekterande eller diskursiva demokrati som pläderas av bland andra John Dryzek eller de kommunikativa former av planering som finns representerade i den normativt inriktade planeringsforskningen . Problemet är dock att offentligt-privata partnerskap hittills ofta gett marknadens aktörer en förfördelad position, att vissa medborgargrupper ofta exkluderats från den politiska processen och att de härigenom inte varit så demokratiska som man kan önska.</p>
<p>I de tre undersökningskommunerna har inte några mer omfattande åtgärder som syftat till att ge medborgarna möjlighet att delta i utvecklingen av IT-projekten genomförts. Om man önskar se en utveckling där medborgarna ges större möjligheter att med demokratiska medel forma samhället och man tror att tekniken kan påverka förutsättningarna för detta borde det dock vara naturligt att också låta medborgarna vara med och påverka den tekniska utformningen och tillämpningen. Är syftet att förebygga nya klyftor i samhället är behovet av medborgarmedverkan kanske av än större betydelse. Planeringsforskaren Patsy Healey skriver:</p>
<p>J OACHIM Å  STRÖM</p>
<h2>Avslutning</h2>
<p>Den nya tekniken omges av en hel del ”hype”. Det sägs att informationstekniken kommer att ”revolutionera människors vardag och levnadssätt” och att den ”erbjuder lösningar på åtskilliga av demokratins problem”. Dessa uppblåsta förväntningar är till viss del förståeliga och kanske rent av nödvändiga. Man kan knappast förvänta sig att kommunerna ska lägga ner tid och pengar på projekt som de inte är entusiastiska inför. Samtidigt är det problematiskt om de undergräver mer välgrundade argument om teknikens potential eller hindrar oss från att se de många olika möjligheter och risker som finns i denna utveckling. Det är inte minst olyckligt om ”hypen” kring IT leder till ett teknikcentrerat synsätt, dvs. att den tekniska utvecklingen tas för given och att de politiska besluten mer handlar om att anpassa sig till effekterna av den nya tekniken än att fokusera på hur effekterna kan förändras eller omskapas genom politiska beslut. Om informationstekniken ska kunna utveckla demokratin är det nödvändigt att demokratin också utvecklar informationstekniken. Diskussionen om IT och demokrati måste börja med politik, inte teknik.</p>
<p>Digitala demokratiförsök i Sverige har liksom i många andra länder främst varit inriktad mot informationsspridning och service – en tunn demokrati. Kanske ligger detta i tiden. Debatter om demokrati har på senare tid förändrat sitt fokus från folkstyrelsefrågor till frågor om politisk handlingskraft. Detta tydliggörs också av Demokratirådets demokratimått där värden som handlingskraft och rättsstat jämställs med medborgarstyrelse. Om vi förstår demokratin som en representation som kan innehålla en rad komponenter, också motstridiga, är det inte förvånande att demokratibegreppet har kommit att förknippas med andra saker än den strikta folkstyrelsen. Man kan tolka det som att det enda ”sanna” demokrativärdet – medborgarstyrelsen – i en tid när allt har blivit demokrati trängs undan av andra värden. Det utvidgade demokratibegreppet ökar onekligen behovet av politiska ställningstaganden – frågan om vilken typ av demokrati man önskar utveckla ställs på sin spets. Är svaret en stark eller snabb demokrati där medborgarstyrelsen ånyo sätts i första rummet krävs politisk viljekraft. Det krävs också en</p>
<p>J OACHIM Å  STRÖM kommunerna inte själva anser sig ha resurser att själva förverkliga IT-politiken. Det är därför viktigt att i fortsatt forskning försöka belysa förhandlingar, samarbete och konkurrens mellan centrala aktörer i de processer som formar IT-projekten. Den stora utmaningen för framtiden är: (1) att göra de aktörsnätverk som utvecklar och formar de elektroniska nätverken mer demokratiska och (2) att utveckla instrument för styrning så att offentliga mål får genomslag.</p>
<h2>Noter</h2>
<p>Stockholm: SNS förlag.</p>
<p>Stockholm/Stehag: Symposion Graduale.</p>
<p>J OACHIM Å  STRÖM</p>
<p>Symposion.</p>
<p>Stockholm: Fritzes.</p>
<p>J OACHIM Å  STRÖM</p>
<h2>Referenser</h2>
<p>Barber, Benjamin (1999) ”En plats för kommers eller en plats för oss?”, i denna volym</p>
<p>Blomkvist, Pär (1998) ”Ny teknik som politisk strategi. Svenska vägföreningen och det gryende bilsamhället, 1914–1924”. I Blomkvist, Pär & Kaijser, Arne Den konstruerade världen . Tekniska system i historiskt perspektiv. Stockholm/Stehag: Symposion</p>
<p>Carlsson, Lars (1993) ”Samhällets oregerlighet: Organisering och policyproduktion i näringspolitiken”. Stockholm/Stehag: Symposion Graduale</p>
<p>Elander, Ingemar (1999) ”Partnerskap och demokrati: omaka par i nätverkspolitikens tid?” I Amnå, E. (red.) Globalisering  SOU 1999:83 Stockholm: Fakta info direkt</p>
<p>Europeiska Unionen, Rådet (1997) ”Om antagande av ett flerårigt gemenskapsprogram för att stimulera informationssamhällets etablering i Europa”. Interinsitutionell akt nr 96/0283 (CNS)</p>
<p>Hansson, Karin democracy@internet. Elektronisk utgåva: http://media.it.kth.se/democracy</p>
<p>Håkansson, Suzanne (1996) ”Svenska kommuners IT-strategier”. Stockholm: Näringsdepartementet, struktursekretariatet</p>
<p>Ilshammar, Lars (1996)  Demokr@i. Det elektroniska folkstyrets möjligheter och problem . Örebro: Högskolan i Örebro</p>
<p>Ilshammar, Lars & Åström, Joachim (1998) IT-strategi  i Sundsvalls kommun – Mål, genomförande och rekommendationer . Örebro: Högskolan i Örebro</p>
<p>Ingelstam, Lars & Sturesson, Lennart (1993) Brus över landet . Stockholm: Carlssons</p>
<p>Jacobsson, Bengt (1989)  Konsten att reagera. Intressen, institutioner och näringspolitik . Stockholm: Carlssons</p>
<p>J OACHIM Å  STRÖM</p>
<p>Jacobsson, Kerstin (1997)  Så gott som demokrati. Om demokratifrågan i EU-debatten.  Umeå: Boréa Bokförlag</p>
<p>Johannessen, Maria & Themnér, Charlotta (1998) Internet som kanal för samhällskommunikation . Trollhättan: Högskolan Trollhättan/Uddevalla</p>
<p>Masuda, Yoneji (1980) Informationssamhället . Malmö: Liber</p>
<p>Montin, Stig (1995) ”Kommunala organisationsförändringar”. I Lundquist, Lennart J. & Jon Pierre (red.) Kommunal förvaltningspolitik . Lund: Studentlitteratur</p>
<p>Ohlin, Tomas (1998) ”Samhällsdialogen – forskning om kontakter mellan medborgare och samhälle. Nya former för demokratiskt deltagande”. KFB-rapport  1998:6 . Stockholm: Fritzes</p>
<p>Olsen, Johan P. (1990) Demokrati på svenska . Stockholm: Carlsons</p>
<p>Olsson, Anders R. (1996)  IT och det fria ordet – myten om storebror . Stockholm: Juridik och samhälle</p>
<p>Olsson, Jan & Jakobsson, Erik (1997) Politisk demokrati och EUintegrerad regionalpolitik . En undersökning av planeringsprocesser och genomförandeorganisationer i fyra regioner. Örebro: Högskolan i Örebro/Novemus</p>
<p>Petersson, Olof (1996)  Politikens möjligheter: Har folkstyrelsen någon framtid ? Stockholm: SNS förlag</p>
<p>Pierre, Jon (1995) ”Den kommunala politiken: Problem eller lösning?” I Lundquist, Lennart J. & Jon Pierre (red.) Kommunal förvaltningspolitik . Lund: Studentlitteratur</p>
<p>Premfors, Rune m.fl. (1994) Demokrati i storstad: Stadsdelsnämnder i Stockholm . Stockholm: Carlsons</p>
<p>Proposition 1995/96:125,  Åtgärder för att bredda och utveckla användningen av informationsteknik</p>
<p>Putnam, Robert D. (1996)  Den fungerande demokratin: medborgarandans rötter i Italien . Stockholm: SNS Förlag</p>
<p>Ranerup, Agneta (1999, kommande) ”Elektroniska debattfora i kommunal politik”. Stockholm: Fritzes. (arbetstitel)</p>
<p>Rothstein, Bo (1994) Vad bör staten göra?  Stockholm: SNS Förlag</p>
<p>Rothstein, Bo m.fl. (1995) Demokrati som dialog . Stockholm: SNS Förlag</p>
<p>SCB (1996) ”Data om informationstekniken i Sverige”. Bulls Tryckeri AB</p>
<p>SOU 1998:19,  IT och regional utveckling. 120 exempel från Sveriges län .  IT-kommissionens  rapport 1/98. Stockholm: Fritzes</p>
<p>SOU 1994:118,  Informationsteknologin. Vingar åt människans förmåga . Stockholm: Fritzes</p>
<p>Sundsvalls kommun (1998)  Från industristad till kunskapsstad. ITbranschen i Sundsvall . Sundsvall: Sundsvalls kommun</p>
<p>Sundsvalls kommun,  Mål för IT-utvecklingen i Sundsvalls kommun.</p>
<p>Sundsvall: Sundsvalls kommun</p>
<p>Sölvesborg kommun,  Sölvesborg – Morgondagens småstad. Sölvesborg: Sölvesborg kommun</p>
<p>J OACHIM Å  STRÖM</p>
<p>Thelin, Krister (1995) Integritetsskyddet i  IT-samhället. Elektronisk utgåva: http://www.moderat.se/itk/bibl/thelin.htm</p>
<p>Åström, Joachim (1998) ”Lokal digital demokr@i”. I Svenska kommunförbundet: IT och kommunerna. En översikt . Ájour nr 1. Stockholm: Kommentus .</p>
<h2>Författarpresentationer</h2>
<p>Kajsa Ellegård är professor vid Tema teknik och social förändring vid Linköpings universitet och docent i kulturgeografi, Handelshögskolan vid Göteborgs universitet. Hon studerar de stora systemförändringarnas spegling i organiseringen av människors vardag. Hon har också utvecklat tidsgeografiska metoder för att undersöka hur människors arbete och vardagsliv påverkas av användning av teknik.</p>
<p>Lars Ilshammar är historiker, journalist och debattör. Han är verksam vid Örebro universitet där han arbetar med en avhandlig om den svenska IT-politikens framväxt. Hans intresse för IT berör främst frågor om demokrati, tillgänglighet och offentlighet, och han har publicerat ett flertal böcker och artiklar inom området. Ilshammar är sedan 1998 ledamot i regeringens IT-kommission.</p>
<p>Magnus Johansson, fil. dr i teknik och social förändring. Är sedan våren 1998 anställd som tf lektor med särskilt ansvar för IT inom det nya grundskollärarprogrammet vid Campus Norrköping, Linköpings universitet. Arbetar med kursutveckling och undervisning inom ämnet Samhälle och kultur i ett skolperspektiv. Hans forskningsintressen rör främst diskussionen om informationssamhället, datateknikens historia och samhällskonsekvenser, samt informationsteknikens roll i skolans</p>
<p>F ÖRFATTARPRESENTATIONER arbete. För närvarande ansvarar han för projektet Utvärdering och relevansbedömning av  IT-baserade  läromedel  som finansieras av HSV.</p>
<h2>K AJSA K LEIN</h2>
<p>Kajsa Klein är doktorand i medie- och kommunikationsvetenskap vid JMK, Stockholms universitet. Hon undervisar i populärkultur och deltar för närvarande i två forskningsprojekt: Digitala gränsland  samt</p>
<p>Media Societies around the Baltic Sea . Avhandlingsarbetet handlar om Internet och globalisering och bedrivs med stöd från KFB. Under hösten 1998, då arbetet med denna artikel inleddes, var Kajsa gästforskare vid SIPA, Columbia University i New York, och vill därför passa på att rikta ett stort tack dit.</p>
<p>Johan Martinsson är doktorand vid statsvetenskapliga institutionen vid Göteborgs universitet.</p>
<p>Tomas Ohlin är adjungerad professor vid Linköpings universitet. Hans intressen har successivt flyttats från naturvetenskapen till de sociala och politiska områdena, företrädesvis betraktade i ett konsument- och medborgarperspektiv. Han har arbetat med forskning och inom forskningsråd, samt varit verksam inom många statliga utredningar med anknytning till IT-området. Han var kanslichef i den första IT-kommissionen och har också varit verksam ett antal år inom IT tjänsteindustrin.</p>
<p>Agneta Ranerup är fil. dr och arbetar som forskare och lärare på Institutionen för informatik vid Göteborgs universitet. Hon arbetar med ett forskningsprojekt om hur elektroniska debattfora kan användas i kommunal politik (http://informatik.gu.se~agneta) finansierat av Kommunikationsforskningsberedningen (KFB). Hon är även verksam i ett projekt i Kumla som avser att skapa ett lokalt förankrat nätverk tillsammans med kommunen, lokala organisationer och företag vars initiativtagare är Landsorganisationen (LO).</p>
<h2>E LIN W IHLBORG</h2>
<p>Elin Wihlborg är doktorand vid Tema Teknik och Social förändring, Linköpings universitet sedan 1995 och avser att disputera år 2000 på en avhandling om varför och hur lokala IT-policys utvecklas i mindre</p>
<p>F ÖRFATTARPRESENTATIONER kommuner på landsbygden. Hon har en fil. kand-examen i statsvetenskap och nationalekonomi samt en Master of Science-examen i Gender and Social Policy från London School of Economics.</p>
<h2>J OACHIM Å  STRÖM</h2>
<p>Joachim Åström är doktorand i statskunskap och verksam vid Centrum för stadsmiljöforskning, Örebro universitet. Joachim studerar relationen mellan IT och demokrati. Han deltar för närvarande i ett forskningsprojekt om den lokala IT-politikens utveckling och tillämpning, med stöd av Svenska kommunförbundet.</p>
<p>Britt Östlund, fil. dr är sedan 1989 forskare vid Tema Teknik och Social förändring vid Linköpings universitet. Hennes forskningsintresse om människors villkor i tekniksamhället, särskilt deras dagliga användning av informations- och kommunikationsteknik, utvecklades i samband med hennes avhandlingsarbete om gamla människors teknikanvändning och deras inställning till ny teknik betraktat i ett livsperspektiv. De senaste åren har hon forskat kring användarperspektiv, vilket bl.a. resulterat i Images, Users, Practices – senior citizens entering the ITsociety  och antologin Users in Action – Stories of users and telematics in everyday life , med MariAnne Karlsson (red.) (Kommunikationsforskningsberedningen 1999:8 respektive 1999:9).</p>
<h2>Demokratiutredningens forskarvolymer Redaktör Erik Amnå</h2>
<h2>X Demokratins trotjänare – lokalt partiarbete förr och nu</h2>
<p>SOU och Ds som ingår i 1999 års nummerserie kan köpas från Fakta Info Direkt.</p>
