<h1>Förord</h1>
<h2></h2>
<p>Finansmarknadsutredningen (Fi 1997:14) tillsattes i oktober 1997 för att utreda den svenska finansiella sektorns internationella konkurrenskraft.</p>
<p>Utredningen har givit ett antal svenska och utländska experter i uppdrag att utarbeta specialstudier till utredningen. Dessa 27 studier har löpande offentliggjorts via utredningens hemsida på internet och redovisas som separata bilagor till betänkandet. Bilagorna har i vissa fall som syfte att ge en sammanfattande bild över forskningsläget på viktiga områden, i andra fall till att djupare analysera vissa centrala frågeställningar. De analyser och slutsatser som läggs fram i dessa bilagor är respektive författares egna och sammanfaller inte nödvändigtvis med utredningens ståndpunkt.</p>
<p>De 27 specialstudierna finns samlade i fyra volymer. Volym A innehåller fem bilagor som alla granskar finanssektorns betydelse för tillväxten. I volym B:s nio bilagor avhandlas de olika funktioner som finanssektorn har i samhällsekonomin. Volym C:s sju bilagor behandlar en mängd övriga frågor som t.ex. skatter, arbetskraft och regleringar. Volym D innehåller de sex bilagor som har skrivits på engelska.</p>
<p>Stockholm i mars 2000</p>
<p>Bengt Dennis</p>
<p>Särskild utredare</p>
<p>Jonas Niemeyer</p>
<p>Utredningssekreterare</p>
<p>Hans Bäckström</p>
<p>Utredningssekreterare</p>
<h2>Den finansiella sektorns samhällsekonomiska betydelse av</h2>
<p>Nils Lundgren *</p>
<p>Bilaga 2 till Finansmarknadsutredningen.</p>
<p>Eventuella åsikter och förslag som presenteras i denna studie är författarens egna och sammanfaller inte nödvändigtvis med Finansmarknadsutredningens ståndpunkt.</p>
<p>Januari, 2000 *  Nils Lundgren är fil.dr i nationalekonomi och har forskat framför allt kring internationell ekonomisk integration och multinationella företag. Efter många år som chefsekonom på MeritaNordbanken arbetar han sedan 1999 med samhällsekonomisk analys i sitt konsultföretag Veraciter AB. 2.7 Vart är finanssektorn på väg? – Om intermediärer, bransch4.1 Inre marknaden antagligen viktigare än EMU för den 5.2 Finanssektorns andel av den totala ekonomin i internationell 5.3 Den finansiella sektorn i den svenska ekonomin 5.4 Sofistikationsgrad och effektivitet i den svenska finanssektorn 103 5.7 Är det ett nationellt intresse att ha en stor och/eller sofistikerad</p>
<h2>1 Sammanfattning</h2>
<p>Finanssektorn är en oundgänglig del av den ekonomiska infrastrukturen i varje samhälle som kommit över det rena självhushållningsstadiet. Den intar i detta avseende samma ställning som energisektorn och transportsektorn. Man kan tänka sig utvecklade ekonomier som saknar stålindustri eller konfektionsindustri, men inte sådana som saknar energisektor, transportsektor och finanssektor.</p>
<p>Med tanke på finanssektorns centrala roll kan det tyckas paradoxalt att dess verksamhet betraktas med sådan skepsis av stora grupper av medborgare, en skepsis som inte på tillnärmelsevis samma sätt drabbar transportsektorn och energisektorn. Visserligen är verksamheten även i de båda senare föremål för kritik. Det hävdas att vi har för mycket privatbilism och för litet spårbunden trafik i transportsektorn eller att vi använder för mycket fossilt bränsle i energisektorn. Ingen ifrågasätter emellertid nödvändigheten av att ha välfungerande och pålitliga transport- och energisystem. Finanssektorn däremot kritiseras inte bara för bankkriser, spekulations bubblor och underminering av demokratiskt fattade politiska beslut. Det tycks därtill finnas en folklig skepsis mot det samhällsekonomiska värdet av finansiella verksamheter överhuvudtaget.</p>
<p>Att det har blivit så är kanske begripligt. Det är fysiskt uppenbart vad energi- och transportsektorerna uträttar. Utan dessa kan uppenbarligen ingen produktion av varor och tjänster äga rum. Finanssektorns oundgänglighet är däremot inte lika intuitivt fattbar utan kräver vissa förvärvade insikter och det är nog lättare att se dess misslyckanden och avarter än dess samhällsekonomiska bidrag. I denna rapportframställning behandlas såväl finanssektorns samhällsekonomiska funktioner som dess dysfunktioner.</p>
<h2>1.1 Varför behövs en finansiell sektor?</h2>
<p>Den finansiella sektorns grundläggande funktioner kan sägas vara tre, nämligen finansiering, riskhantering och betalningsförmedling.</p>
<h2>Finansiering</h2>
<p>Med finansiering menas att reala resurser avstås av någon idag mot löfte om återbetalning med resurser vid ett senare tillfälle. Att finansiering förekommer, dvs. att det finns de som vill låna och de som vill spara, kommer sig av två förhållanden, nämligen att det tar tid att producera och att hushållen vill utjämna sin konsumtion över livets olika faser. För att producera måste man först anskaffa varor och tjänster, betala hyror osv. Producenten måste alltså göra utgifter, innan han får några inkomster av försäljningen av det han producerar. Om alla producenter skulle vara tvungen att själva spara ihop pengar för att klara denna finansiering, skulle naturligtvis nästan all mer kapitalkrävande verksamhet vara omöjlig i ekonomin.</p>
<p>Lyckligtvis finns det andra som sparar och därför måste hitta någon som kan ta hand om de resurser de producerar men inte vill använda just då. Den som t.ex. vill pensionsspara kan ju inte göra detta genom att redan under sin aktiva tid köpa mat, kläder och bränsle som han skall använda under sin ålderdom. Den yrkesaktive kan kort sagt inte spara i reala  former det han vill konsumera som pensionär. Han måste spara i finansiella  former, dvs. han måste hitta några som vill använda mer reala resurser idag än de själva kan producera och överlämna sina reala resurser till dem mot ett kontrakt som garanterar att han får tillbaka dem t.ex. när han har blivit pensionär kanske flera årtionden senare.</p>
<p>Den första av den finansiella sektorns tre grundläggande uppgifter är således att se till att sparare och investerare finner varandra. Därigenom kan spar- och investeringsbesluten i ekonomin separeras från varandra. Det blir möjligt att genomföra stora reala investeringar tack vare att de som gör investeringarna inte själva behöver spara ihop pengarna först utan kan finansiera dem genom lån i olika former från dem som har anledning att spara. Eftersom vår historiskt sett mycket höga materiella levnadsstandard förutsätter stora investeringar i kapitalintensiva verksamheter, är den således beroende av att det finns en finansiell sektor som sammanför sparare och investerare.</p>
<p>Finansieringsuppgiften har dock flera sidor än att bara föra samman sparare med dem som vill investera realt. Det föreligger en intressekonflikt mellan dem som sparar och dem som lånar för att kunna investera realt, dvs. i varulager, maskiner, byggnader och dylikt. De förra vill kunna få tillbaka sina pengar snabbt om behov skulle uppkomma, dvs. de vill att deras sparmedel skall vara likvida. De senare däremot vill ha långfristiga lån, eftersom de inte kan sälja sitt realkapital snabbt för att få loss pengar och betala tillbaka, när spararna vill ha sina pengar för andra ändamål.</p>
<p>Andrahandsmarknader för olika värdepapper erbjuder en lösning på denna intressekonflikt. Företag och andra som investerar i realkapital kan utfärda värdepapper med långa löptider (aktier och obligationer) som köps av spararna direkt eller via värdepappersfonder av olika slag. De som har investerat realt får därmed sitt behov av långfristig finansiering tillgodosett. Samtidigt kan spararna räkna med att sälja sina värdepapper till någon annan om de skulle behöva de pengar de har lånat ut på detta sätt. Genom att det finns väl utvecklade värdepappersmarknader med stor omsättning i papperen, kan spararna därmed uppfatta sina sparmedel som likvida. Väl utvecklade värdepappersmarknader med hög omsättning förutsätter förekomsten av sådana finansiella företag som fondkommissionärer, som verkar som mäklare, handlare och marknadsgaranter.</p>
<p>Eftersom spararna inte skulle vara villiga att tillhandahålla kapital till reala investeringar i tillnärmelsevis den omfattning som nu sker, om deras pengar därmed skulle bli uppbu ndna för många år, kan vi konstatera att förekomsten av likvida andrahandsmarknader med hög omsättning möjliggör större investeringar och därmed högre materiellt välstånd. Värdepappershandeln, som ytligt sett kan te sig som ett onödigt skyfflande av värdepapper mellan olika finansiella institutioner, fyller alltså en central funktion i det produktionssystem som är grunden för detta välstånd.</p>
<h2>Riskhantering</h2>
<p>Den finansiella sektorns andra huvuduppgift är att hantera de risker som all verksamhet (oundvikligen) är förknippad med. Risk kan vara osystematisk (specifik) eller systematisk. Med t.ex. företagsspecifik risk menas risken att just det betraktade företaget oväntat skall börja gå med förlust utan att samma sak inträffar i andra företag. Sådan företagsspecifik risk kan en sparare undgå genom riskspridning. Man kan diversifiera bort den genom att köpa aktier i ett antal olika företag. Risken finns kvar på företagsnivå, men enskilda placerare kan komma undan den genom diversifiering och kostnaderna för denna riskeliminering är nästan försumbar förutsatt att den finansiella sektorn erbjuder värdepappersmarknader som är likvida och välfungerande med god genomlysning.</p>
<p>När risken är systematisk, kan den inte elimineras genom riskspridning, men finansmarknaden erbjuder då möjligheten att mot betalning få någon annan att överta risken, någon som av något skäl har bättre förutsättningar att bära den. Risker kan omfördelas genom handel i risk som är analog med handel i varor och tjänster i övrigt. Ett skogsföretag kan t.ex. mot betalning eliminera den växelkursrisk som det löper på sina väntade försäljningsintäkter genom att ingå ett terminskontrakt som fastställer idag till vilken kurs de kommande intäkterna i utländsk valuta skall kunna växlas till kronor. Den finansiella sektorn erbjuder möjligheten att omfördela risker mellan olika aktörer via handeln i värdepapper och derivat som terminer, optioner och futures.</p>
<p>Den samhällsekonomiska vinsten av att risker kan elimineras eller omfördelas kommer sig av att riskaversion dominerar i ekonomin. Därmed menas att flertalet placerare ställda inför två alternativ som ger samma förväntade avkastning väljer det med lägre risk. Därav följer att det måste finnas ett antal projekt som på grund av relativt hög risk inte genomförs, trots att deras förväntade avkastning överstiger finansieringskostnaderna. Vi kan därför dra slutsatsen att eftersom den finansiella sektorn erbjuder möjligheter att minska risker genom spridning och omfördelning får vi mera och bättre allokerade investeringar, och därmed högre produktivitet och välstånd.</p>
<h2>Asymmetrisk information, intermediärer och den finansiella grosshandelsmarknaden</h2>
<p>Det är emellertid inte möjligt att klara all finansiering och riskhantering via värdepappersmarknader. Risken i små och medelstora företag liksom i hushåll är okänd eller svårbedömd för aktörerna på värdepappersmarknaderna. Mindre företag och hushåll kan därför inte finansiera sig och hantera sin risksituation genom att utfärda värdepapper och räkna med att sälja dem på marknaden. Det krävs institutioner som specialiserar sig på bedömningen av kreditvärdighet, kompetens och framtidsutsikter i mindre företag och hushåll och sedan erbjuder finansiering och försäkring på grundval av sådan information. Sådana företag är framför allt banker och försäkringsinstitut och kallas i den teoretiska litteraturen intermediärer.</p>
<p>Bankerna tar emot hushållens sparmedel, lovar att hushållen kan få dem tillbaka snabbt och utan förlustrisk och lånar sedan ut till framför allt mindre företag som då får vad som åtminstone i praktiken är långfristiga lån för att finansiera sina reala investeringar i varulager, maskiner, byggnader och dylikt. Bankerna som intermediärer erbjuder alltså dels finansiering i form av banklån som ett alternativ till emission av värdepapper, dels likviditet till insättarna som ett alternativ till den likviditet som placerare får genom tillgång till likvida andrahandsmarknader för värdepapper.</p>
<p>Försäkringsinstitut å sin sida fungerar som intermediärer för riskhanteringen, när det gäller hushåll och företag som inte är nog stora och genomlysta för att kunna gå direkt till värdepappersmarknaderna. Utan möjlighet till försäkring via intermediärer skulle inte hushåll kunna äga bostad, fritidshus eller bil, eftersom riskerna för ekonomisk ruin skulle vara för stora. Den finansiella sektorns intermediärer är således nödvändiga för att hushåll och mindre och medelstora företag skall kunna finansiera sig och hantera sina risker.</p>
<p>Eftersom banker och försäkringsbolag därmed i sin verksamhet har kunder med ytterst varierande krav på finansiering och riskhantering, får de naturligen balansräkningar med fordringar och skulder, där löptider och risker inte automatiskt är matchade mot varandra. För att hantera sin egen risksituation är de därför beroende av att kunna finansiera sig och lägga av eller ta på sig risk genom operationer på den globala finansiella grosshandelsmarknaden (interbankmarknaden), där en stor del av transaktionerna avser s.k. derivathandel i terminer, optioner, swappar och futures. Denna enorma och globala marknad, där aktörerna bara är finansföretag och storföretag, och där det som försiggår är obegripligt för de allra flesta, är därför indirekt av avgörande betydelse för att mindre företag och hushåll skall kunna finansiera sig och medborgarna därmed kunna välja livsstilar som omfattar ägande av bostad, fritidshus, bil och båt.</p>
<h2>Betalningsförmedling</h2>
<p>Den tredje huvuduppgiften för den finansiella sektorn är betalningsförmedling, där framför allt bankerna inklusive bank- och postgirot spelar en central roll. Mindre än tio procent av betalningarna i svensk ekonomi sker med hjälp av sedlar och mynt och andelen krymper snabbt. Den finansiella teknologin går här framåt med stormsteg (betalkort, smarta kort, internetbetalningar) och leder till allt snabbare betalningsförmedling.</p>
<p>Även om det är intuitivt fattbart att betalningsförmedling är en viktig funktion i samhällsekonomin är det inte lätt att kvantifiera det samhällsekonomiska värdet. Om man börjar med att konkret föreställa sig att alla betalningar som görs idag, inbegripet sådana som sker mellan myndigheter och företag, skulle ske med sedlar och mynt, ställs man inför en helt absurd bild. Medborgarna skulle tvingas använda större delen av sin tid till att åka omkring tungt nedlastade med kontanter för att reglera alla miljontals transaktioner som sker per månad i landet. Vårt nuvarande sofistikerade samhälle skulle helt enkelt inte vara möjligt utan ett mycket sofistikerat betalningssystem.</p>
<h2>Fusioner, branschglidning och desintermediering</h2>
<p>Inhemsk och internationell avreglering i förening med IT-utveckling och finansiella innovationer medför för närvarande en betydande strukturomvandling i den finansiella sektorn. Trots att det tycks svårt att påvisa några mera omfattande stordriftsfördelar i bankverksamhet i snäv mening, finns det stora privatekonomiska, och sannolikt också samhällsekonomiska, vinster av att samla produktionen av ett brett sortiment av finansiella tjänster inom ramen för ett finansföretag, som då kan slå ut kostnaderna för att förvärva och underhålla kunskapen om sina kunder på många fler aktiviteter. Detta innebär att utvecklingen tenderar mot breda universalbanker som delvis skapas genom fusioner av banker och försäkringsbolag. Då t.ex. förmögenhetsförvaltning och investeringsbanksverksamhet tycks vara förknippade med betydande stordriftsfördelar, drivs utvecklingen därmed mot allt större företagsenheter i finanssektorn och eftersom företagskoncentrationen i enskilda västeuropeiska länders finanssektorer redan är hög, kommer denna utveckling allt oftare att stå i konflikt med konkurrenslagstiftningen. En fortsatt konsolidering till än större finansföretag kommer därför att kräva att fusioner sker över gränserna. En sådan utveckling synes redan ha börjat.</p>
<p>Eftersom intermediärer som banker och försäkringsbolag bygger sin existens på att information om mindre företag och hushåll är dyr att förvärva och kräver kontinuerlig övervakning och uppföljning, befinner de sig under ständig konkurrens från nya finansiella produkter på värdepappersmarknaderna som möjliggör andra lösningar på dessa frågor. Allt kraftfullare IT och alltmer avancerade finansiella lösningar tenderar därför att leda till desintermediering, dvs. värdepappersmarknaderna har en tendens att tränga ut intermediärerna. Samtidigt växer dock efterfrågan på finansiella tjänster från mindre företag och hushåll och leder till ökad efterfrågan hos banker och försäkringsbolag den vägen.</p>
<h2>1.2 Den finansiella sektorns dysfunktioner</h2>
<p>Den finansiella sektorns sätt att fungera vållar kritik på åtminstone tre olika sätt. För det första är det naturligtvis inte ägnat att inge förtroende att denna sektor, som har som en av sina huvuduppgifter i samhällsekonomin att erbjuda sina kunder riskhantering, så ofta misslyckas totalt med sin egen riskhantering och därför går in i dramatiska kriser och förlorar pengar så att skattebetalarna måste träda in. För det andra hänvisas det ofta i den politiska debatten till finansmarknadens reaktioner för att försvara impopulära ekonomiskpolitiska beslut, vilket föranleder medborgarna att ställa frågan om den finansiella sektorn håller på att underminera det demokratiska styrelseskicket. För det tredje väcker det förvåning, misstänksamhet och avund att det finns anställda i finanssektorn som får extremt höga löner och andra ersättningar utan att allmänheten känner sig övertygad om att de på detta sätt gynnade verkligen har gjort sig förtjänta av en så frikostig behandling.</p>
<h2>Finanssektorns risker och statens ansvar</h2>
<p>De risker som den finansiella sektorn har att hantera åt sina kunder måste naturligen hamna i de finansiella företagens balansräkningar, där de sedan skall kunna diversifieras bort eller omfördelas, så att företagen i fråga inte hamnar i orimliga risksituationer. De risker det är fråga om är av många olika slag. De finansiella risker som är särskilt viktiga just i finanssektorn avser risker för att värdet på finansiella tillgångar skall förändras på oförutsett sätt, att likviditeten skall visa sig inte räcka till och att kreditförluster skall uppstå. Därtill kommer operativa risker som har att göra med t.ex. att anställda avsiktligt eller oavsiktligt gör fel eller att datasystem havererar. Politiska risker, dvs. risker för att den ekonomiska politiken läggs om eller att skatteregler ändras är ännu ett viktigt exempel.</p>
<p>När enstaka finansföretag tar olyckliga affärsbeslut, utsätts för anställdas felgrepp eller drabbas av datorhaverier, drabbar detta i första hand företagets ägare som förlorar eget kapital. I andra hand kan förlusterna, om de är stora, leda till konkurs och därmed förluster för dem som har finansiella fordringar på finansföretaget. I huvudsak skiljer sig förhållandena i finanssektorn såtillvida inte från villkoren i resten av näringslivet. Affärsverksamhet är förenad med risker och de som deltar i den är rimligen medvetna om detta.</p>
<p>När det gäller den finansiella sektorn är det dock två förhållanden som motiverar statlig särbehandling. För det första är det vanligt och oftast av effektivitetsskäl välmotiverat att hushåll och mindre företag har alla sina tillgångar placerade i en enda bank. En bankkonkurs skulle därmed kunna ruinera många hushåll som själva har liten möjlighet att bedöma sin banks kreditvärdighet. Ett rimligt konsumentskydd kräver därför särskilda bestämmelser.</p>
<p>För det andra är samhällsekonomin helt beroende av att betalningssystemet hela tiden fungerar. Utan fungerande betalningssystem skulle samhällsekonomin kollapsa. Risken för att hela banksystemet skall drabbas av problem samtidigt och betalningssystemet därmed hotas är inte försumbar. Bankerna har låg soliditet, dvs. litet eget kapital i förhållande till sina tillgångar, och kan därför förlora allt eget kapital och drivas i konkurs om tillgångsvärdena i ekonomin faller snabbt. Ekonomiskpolitiska omläggningar i förening med intressekonflikter mellan aktieägare och företagsledningar i banksystemet och svårigheter för styrelserna i bankerna att genomskåda risktagandet kan skapa (och skapar) återkommande situationer där nästan alla banker gör stora förluster. Det föreligger därmed hot mot betalningssystemets funktion. Dessa förhållanden nödvändiggör genomtänkta statliga regelverk för den finansiella sektorn med kompetent statlig tillsyn för att säkerställa att reglerna följs och för att kunna upptäcka avvikelser tidigt.</p>
<p>De finanskriser som gått fram över västvärlden, Japan, Sydostasien och Ryssland från slutet av åttiotalet och fram till nu har till allra största delen hängt samman med avregleringar av finanssektorn i kombination med vanskött stabiliseringspolitik, fast växelkurs, otillfredsställande regelsystem och dålig statlig tillsyn.</p>
<h2>Den svenska finanskrisen</h2>
<p>Den svenska finanskrisen under nittiotalets första år medförde kreditförluster i alla banker. I genomsnitt uppgick bankernas kreditförluser till 17 procent av inlåningen och även i de banker som klarade sig bäst nådde de omkring 10 procent, vilket visar att krisen i huvudsak berodde på förändringar i den ekonomiska miljön. Det förekom visserligen oaktsam kreditgivning, brott mot bankernas interna instruktioner och en viss direkt ekonomisk brottslighet, men dessa i och för sig oacceptabla företeelser förklarar bara en bråkdel av de kreditförluster på omkring 175 miljarder kr som uppstod under drygt tre år. De stora sk illnaderna i förluster mellan bankerna förklaras i huvudsak av skillnader i företagskultur och kreditstruktur.</p>
<p>Slutsatserna av bankkrisen i början av nittiotalet är flera. För det första kan vi konstatera att den framför allt förklaras av den finansiella avregleringen, skatteomläggningen och kasten i den ekonomiska politiken från extrem expansion till åstramning, dvs. av historiska engångshändelser som innebar att statsmakterna ändrade regelsystemen på ett i och för sig önskvärt sätt, men utan att kunna underbygga utvecklingen med en adekvat stabiliseringspolitik. För det andra ledde krisen inte till någon panik som hotade betalningssystemet. Medborgarna litade på att staten garanterade deras insatta medel. För det tredje var det inte så att det blev lågkonjunktur och arbetslöshet på grund av bankkrisen utan snarare tvärtom. Det blev bankkris på grund av den lågkonjunktur som kollapsen i den inhemska efterfrågan medförde.</p>
<p>För det fjärde berodde huvuddelen av de gigantiska statliga budgetunderskott på omkring 600 miljarder kr som ackumulerades under den första halvan av nittiotalet på att konjunkturnedgången medförde krympande skattebaser och stigande utgifter för arbetslöshetsersättning och arbetsmarknadspolitiska åtgärder. Bankstödet under perioden kom totalt upp i ca 70 miljarder, varav ungefär hälften har kunnat återvinnas till statskassan. Även 35 miljarder kr är ett stort belopp, men kvar står ändå att av den statsskuld på 1½ biljon kr som svenska folket tar med sig in i 2000-talet beror bara drygt 2 procent på statens direkta nettokostnader för bankkrisen.</p>
<h2>Den finansiella sektorn och den politiska demokratin</h2>
<p>Det är en utbredd föreställning att ”finansmarknaden” håller på att beröva de demokratiskt valda regeringarna en stor del av deras handlingsutrymme. Hotande ränteuppgång och växelkursfall tycks hindra statsmakterna att genomföra reformer som de önskar och tvinga dem att vidta åtgärder som de vill undvika. I en mening är denna föreställning naturligtvis riktig. Det ekonomisk-politiska handlingsutrymmet är snävare efter kreditmarknadens avreglering. Å andra sidan är det knappast rimligt att se det som att marknaden har tagit ifrån de folkvalda makten. Det är ju de folkvalda själva som har beslutat att genomföra avregleringen, trots att de rimligen var medvetna om att detta innebar att ekonomisk makt lämnades över från statsmakterna inte till finanssektorn utan till medborgarna.</p>
<p>De marknadsreaktioner och kommentarer från marknadsföreträdare som skapar tvekan om vem som har makten i olika frågor, är ju i grunden en avspegling av att vi nu har ett system där medborgarna söker bästa avkastning och vill undvika värdepapper och valutor som väntas förlora i värde på grund av ränte- och valutaförändringar. Detta är knappast någon orimlig hämsko på vår ekonomiska politik. Finansmarknaden utgörs ju av finansiella företag som förvaltar t.ex. inhemska och utländska löntagares pensionskapital och som måste bevaka att deras uppdragsgivare inte blir lurade. Det kan därför kanske rent av hävdas att det är mera demokratiskt att förslag till ekonomisk-politiska åtgärder inte bara nagelfars av den politiska oppositionen utan även av kapitalmarknaden som representant för pensionssparare och försäkringstagare i både Sverige och andra länder.</p>
<h2>Oskäliga löner och bonussystem?</h2>
<p>Det finns uppenbarligen en utbredd motvilja mot de ersättningar som olika befattningshavare uppbär i den finansiella sektorn. Det är svårt att på något objektivt sätt hantera sådan kritik. Orsakerna kan antagligen sökas i den snabba tillväxten i vissa delar av finanssektorn, de gigantiska belopp som betalas vid fusioner och förvärv av storföretag och de höga bonusar som uppkommer under perioder med kursuppgångar och räntefall. Under perioder av hög tillväxt, snabb förändring av den finansiella teknologin och allt längre driven internationalisering luckras kanske företagskulturer upp och nyanställda fostras inte lika effektivt att följa implicita kontrakt. Inga sådana förklaringar innebär något etiskt försvar för företeelsen, men de kanske pekar på att den kan vara av övergående natur.</p>
<h2>1.3 Vad innebär EMU för den finansiella sektorn?</h2>
<p>Det råder stor enighet bland bankmän, politiker och forskare i finansiell ekonomi om att den finansiella sektorn i euroområdet står inför stora omvälvningar med fusioner och förvärv över gränserna mellan länder och över gränserna mellan olika finansiella verksamheter. Det är däremot inte självklart vilken roll just införandet av en gemensam valuta spelar för denna utveckling. Den snabba utvecklingen av ny finansiell teknologi och genomförandet av den inre marknaden med fri handel i finansiella tjänster, fri etableringsrätt och frihet för utlänningar att förvärva banker och andra finansinstitut är sannolikt av större betydelse. Den svenska finanssektorn kan därför antas komma att gå igenom ungefär samma förändringsprocess som euroområdets även om Sverige behåller sin egen valuta.</p>
<p>Mycket talar naturligtvis för att utvecklingen inom euroområdet kommer att gå snabbt i riktning mot en koncentration till ett mindre antal mycket stora finanshus som opererar över landgränserna med hela området som hemmamarknad. Å andra sidan kommer EU även i framtiden att bestå av nationer med skilda språk och kulturer och med olika lagstiftning för finanssektorn. Eftersom stordriftsfördelarna är blygsamma i bankverksamhet i snäv mening är det därför troligt att åtskilliga banker kan komma att förbli nationella. Tyskland som har haft gemensam valuta under hela århundradet, gemensamt språk och likartad lagstiftning på det finansiella området präglas fortfarande av en regional finansiell struktur, där s.k. Landesbanken väger mycket tungt. Detta förhållande pekar också på att det är ny finansiell teknologi snarare än gemensam valuta som kommer att driva fram transnationella finansföretag inom euroområdet.</p>
<p>På de områden där stordriftsfördelarna är mycket påtagliga, t.ex. investeringsbanksverksamhet och förmögenhetsförvaltning, har amerikanska företag ett betydande konkurrensförsprång och dominerar på den internationella finansmarknaden. Det ter sig troligt att dessa genom sitt historiska försprång kommer att etablera sig i Västeuropa i stor omfattning och bli ledande inom EU:s finanssektor på dessa områden. Eftersom utvecklingen mot universalbanker pågår samtidigt kan amerikanska finanshus därför komma att bli centrala i den europeiska finanssektorns strukturomvandling.</p>
<p>Den mest direkta effekten av en gemensam valuta är naturligtvis att valutahandeln minskar väsentligt. Euroländerna handlar ju i stor utsträckning med varandra, varför valutahandeln till stor del har avsett transaktioner mellan valutor som nu försvinner. Detta innebär att produktionen av de finansiella tjänster som hänger samman med valutahandel minskar kraftigt i euroområdet. Eftersom valutahandelns andel av finanssektorns totala produktion är begränsad, inskränker sig efterfrågebortfallet till omkring 5 procent av den totala verksamheten, vilket inte är särskilt dramatiskt i en så snabbväxande sektor.</p>
<p>Den svenska finanssektorns förlust av valutaaffärer är försumbar så länge Sverige inte är med i euroområdet, eftersom en ganska liten del av valutahandeln i Sverige utgörs av transaktioner mellan eurovalutor som nu försvinner. Svensk valutahandel domineras av kronaffärer och affärer mellan dollar och andra valutor. Vid svensk anslutning till EMU kan man däremot räkna med att den finansiella sektorn förlorar en produktion av finansiella tjänster som motsvarar en handfull procentenheter av sektorns totala resursanvändning.</p>
<p>I samband med eurons införande införs också ett nytt betalningssystem, Target, som innebär att större betalningar mellan EU-länder kommer att gå lika snabbt som inom länderna. I detta deltar även de EUländer som inte är med i euroområdet på i stort sett samma villkor. De undantag som görs, förefaller inte komma att bereda den svenska finanssektorn några väsentliga problem.</p>
<p>Den ekonomiskt viktigaste konsekvensen för finanssektorn av eurons införande är sannolikt fördjupningen av kapitalmarknaderna i EU. Värdepapper utfärdade i euro blir mer likvida än värdepapper som tidigare utfärdats i olika nationella valutor och det kommer därför att bli billigare att finansiera sig på värdepappersmarknaden. Detta kan innebära att bankutlåningen kommer att sjunka något och ersättas av emissioner av värdepapper. Svenska finansiella företag kommer därför att behöva utveckla sin kompetens att genomföra emissioner av europapper för sina kunder även om Sverige står utanför euroområdet.</p>
<p>Slutligen kan noteras att en gemensam valuta för större delen av EUområdet innebär att det inte längre finns anledning för placerare att placera i andra länder inom området för att åstadkomma riskspridning på växelkurssidan. Detta kan gynna svenska värdepapper som i varje fall tills vidare erbjuder en sådan riskspridningsmöjlighet. I motsatt riktning talar dock förhållandet att pensionsfonder i euroområdet än så länge ofta har bestämmelser som begränsar deras rätt att placera utanför det egna valutaområdet.</p>
<h2>1.4 Den finansiella sektorns resursanvändning</h2>
<p>Finanssektorn i Sverige sysselsätter ungefär 80 000 personer (ca 2 procent av arbetskraften) och producerar med denna arbetsstyrka ungefär 4 procent av bruttonationalprodukten, vilket således innebär att arbetsproduktiviteten ligger dubbelt så högt som genomsnittet för landet. Den största finanssektorn som andel av ekonomin har USA med nästan 8 procent, medan Kanada och Danmark ligger lägst på drygt 2 procent. Sverige ligger således nära ett genomsnitt för rika länder.</p>
<p>Trots att internationella jämförelser är svåra att göra vågar vi hävda att tillgängliga data pekar på att den svenska finanssektorn är förhållandevis effektiv. Antalet bankkontor per 100 000 invånare är mycket lågt och antalet bankanställda per 1000 invånare är 4,9, vilket är det lägsta i OECD-området. De flesta utvecklade länder ligger kring 6-7 bankanställda och Tyskland, Österrike, Japan och Danmark har 8-9. Om man mäter finanssektorns sofistikationsgrad med aktiebörsens kapitaliseringsvärde i procent av BNP år 1998, finner vi att Sverige t illhör en grupp som ligger över 100 procent tillsammans med länder som</p>
<p>Schweiz, Storbritannien, USA och Kanada, medan Tyskland, Frankrike, Italien och Japan alla ligger mellan 40 och 60 procent. Det faktum att personalkostnadernas andel av bruttoinkomsternas andel i banksystemet är låga i Sverige pekar i samma riktning.</p>
<p>Sverige uppvisar den största ba nkkoncentrationen av alla OECDländer och ligger därmed före flertalet länder i den konsolideringsprocess som EU-länderna överlag står inför. Stockholm är en medelstor finansplats i Europa tillsammans med Amsterdam och Zürich. Utvecklingen under det senaste årtiondet kan knappast sägas ha lett till att sådana har tappat mark, men det är sannolikt att en utflyttning av storföretag kan medföra sådana tendenser för Stockholm som finansplats. Det är ju knappast någon slump att just Sverige, Nederländerna och Schweiz, där Stockholm, Amsterdam och Zürich ligger, har ovanligt många storföretag och ovanligt stora finanscentra. Samtidigt kan det noteras att framgångarna för den svenska telecom- och IT-industrin har stärkt Stockholmsbörsens ställning i de flesta avseenden under senare år.</p>
<p>Det är troligt att det är en fördel att ha en stor och välutvecklad finanssektor. Liksom forskning och utveckling bidrar ett finanscentrum till att skapa en miljö där högutbildade som ingår i internationella nätverk koncentreras. Miljön blir därmed attraktiv, det blir lätt att rekrytera kvalificerade medarbetare och kommunikationerna blir goda vilka tenderar att skapa kumulativa processer av gynnsamt slag för hela ekonomin.</p>
<h2>2 Varför behöver vi en finansiell sektor? – Om den finansiella sektorns samhällsekonomiska funktioner</h2>
<p>Den finansiella sektorn är, liksom t.ex. transportsektorn och energisektorn, en oundgänglig del av samhällsekonomins infrastruktur, en irreducibel del av det ekonomiska systemet som Åke E. Andersson uttrycker det (Andersson 1998). Det finns, eller kan i varje fall tänkas finnas, ekonomier utan jordbruk, stålindustri, konfektionsindustri och dylikt, men inte ekonomier utan en energisektor, transportsektor och finanssektor. Orsaken är som vi skall se att finanssektorn har funktioner utan vilka en samhällsekonomi värd namnet inte kan fungera över huvud taget. Vi kan säga att energisektorn är nödvändig för att någon verksamhet överhuvudtaget skall kunna bedrivas, att transportsektorn är nödvändig för att överbrygga avstånd i rummet och finanssektorn för att överbrygga avstånd i tiden. Det är bland annat det senare som skall visas i detta kapitel.</p>
<p>Vi skall därvid följa lärobokens väletablerade strukturering och framställa den finansiella sektorns grundläggande uppgifter som tre, nämligen finansiering, riskhantering och betalningsförmedling</p>
<h2>2.1 Finansiering</h2>
<p>Den verksamhet som givit namn åt den finansiella sektorn är finansiering, dvs. företeelsen att reala resurser överlämnas idag mot löfte om återbetalning med resurser vid ett senare tillfälle. Att det finns en efterfrågan på sådana finansiella kontrakt, kommer sig i grunden av två förhållanden, nämligen att det tar tid att producera varor och tjänster och att hushållen har skäl att vilja utjämna sin konsumtion mellan livets olika faser.</p>
<h2>Produktion tar tid – kräver kapital</h2>
<p>Att det tar tid att producera varor och tjänster har många olika förklaringar. Redan att under medeltiden skicka ett fartyg för att hämta salt i ett annat land innebar att någon måste betala en redare hans kostnader för att göra sjöresan fram och tillbaka innan inkomsterna av saltets försäljning fanns tillgängliga. Detta krav har inget att göra med vilket ekonomiskt system som råder. Oavsett system måste några bygga ett fartyg i stället för att producera sin egen mat och besättningen måste, utan att själva producera mat, kunna överleva under sjöfärden för att hämta saltet. På samma sätt måste en butik först köpa in varorna innan den kan sälja dem. Alltså krävs en finansiering med rörelsekapital. Om det gäller att bygga ett stålverk eller anskaffa och trimma in maskiner för att tillverka verkstadsprodukter kan investeringsutgifterna vara mycket stora i förhållande till de årliga löpande inkomsterna av den framtida försäljningen och kan dessutom behöva göras långt innan försäljningsintäkterna börjar komma in. Ofta beror utsträckningen i tiden på utsträckningen i rummet, dvs. det tar tid därför att det måste genomföras transporter.</p>
<p>Kapitalbehoven kan således vara mycket stora och det är därmed uppenbart att om kapitalet bara kunde komma ur importörens, butiksägarens eller fabriksägarens eget föregående sparande, skulle större delen av alla investeringar som sker i dag vara omöjliga. När vi säger att dessa investeringar kan finansieras på marknaden, menar vi att det finns andra aktörer i ekonomin som under den aktuella tiden har högre inkomster än de just då vill spendera på inköp av varor och tjänster. Dessa aktörer är då beredda att avstå reala resurser idag mot löfte att få tillgång till dem senare. Det kan vara hushåll som under den aktuella tiden har högre inkomster än de vill spendera på konsumtion just då och det kan vara företag som för tillfället har inkomster som överstiger de löpande produktionskostnaderna plus de aktuella investeringsbehoven och där ägarna av något skäl inte finner det lämpligt att ta ut överskottet och använda det till egen konsumtion.</p>
<h2>2.2 Hushållen vill utjämna sin konsumtion över tiden</h2>
<p>Den som t.ex. vill pensionsspara kan ju inte göra detta genom att under sin aktiva tid köpa mat, kläder och bränsle som han skall använda under sin ålderdom och det är svårt att göra alla drömresorna under den yrkesaktiva tiden och leva på minnet av dessa under pensionen. Den yrkesaktive kan kort sagt inte spara allt han vill konsumera som pensionär i reala  former. Han måste spara i finansiella  former, dvs. han måste hitta några som vill använda mer reala resurser idag än de själva kan producera och överlämna sina reala resurser till dem mot ett kontrakt som garanterar att han får tillbaka dem t.ex. när han har blivit pensionär kanske flera årtionden senare.</p>
<p>Att många hushåll sparar i olika former kommer sig alltså av att det finns starka skäl för oss alla att vilja utjämna våra konsumtionsmöjligheter mellan livets olika faser, över livscykeln, som termen lyder. Vi vill under vissa perioder konsumera mera än inkomsten räcker till, dels under ungdomsåren med familjebildning och låga inkomster, dels när vi av åldersskäl lämnar arbetsmarknaden. Däremellan ligger normalt en period, då inkomsterna överstiger önskad konsumtion och pengarna går till sparande, dvs. till förvärv av finansiella fordringar i någon form. Det finns ett offentligt pensionssystem dit det avsätts pengar ur våra löner enligt lag, det finns avtalspensioner och olika individuella pensionsarrangemang. En viktig del av sparandet är amorteringar på de lån vi tar för att köpa bostad.</p>
<p>Genom olika institutionella lösningar kan detta sparande ställas till förfogande för dem som vill göra större reala investeringar än deras eget sparande räcker till. Den finansiella sektorn har bland annat till uppgift att upprätthålla finansiella marknader, där sparare och investerare kan hitta varandra till kostnader, vars nivå avgörs av regelsystemens ändamålsenlighet och informationshanteringens effektivitet .</p>
<h2>Räntebildningen</h2>
<p>Genom att investeringar möjliggör större produktion kan de som lånar till investeringar betala ränta till dem som sparar. Genom räntebildningen bringas dessa finansiella marknader i jämvikt. Om investerarna efterfrågar mer kapital än som sparas vid given räntenivå, stiger räntan till en nivå, vid vilken marginella investeringar blir olönsamma, varvid efterfrågan på lånemedel sjunker. Samtidigt kan den högre räntan locka fram ett högre sparande. Vi skall inte här gå in närmre på räntebildningen, men det kan ändå vara på sin plats med ett exempel på hur en välfungerande internationell kapitalmarknad via räntebildning och kapitalrörelser i princip kan leda till högre välstånd i världen.</p>
<p>Antag först att finansmarknaderna inte är globala. Det inses då lätt att om den demografiska strukturen är sådan att en ovanligt stor del av befolkningen i den rika världen är i ålderssegmentet 45-65 år, dvs. den period i livet då sparandet normalt ligger högt, samtidigt som mycket kapitalkrävande investeringar i infrastruktur (kommunikationer, energi, bostäder) redan har gjorts, är det bäddat för låga räntenivåer och låg avkastning på reala investeringar och därmed svag utveckling av pensionerna. Om tillväxtekonomier i Asien samtidigt befinner sig i motsatt situation med sin demografiska tyngdpunkt i lägre åldrar och stora behov av infrastrukturella investeringar, kommer ränteläget och avkastningen på reala investeringar där att ligga högt.</p>
<p>Antag nu att kapitalmarknaderna integreras globalt, så att kapital obehindrat kan söka sig från lågavkastande investeringar i den rika världen till högavkastande i Asiens tillväxtländer. Då kommer det att uppstå stora kapitalflöden som tenderar att utjämna realräntenivåerna mellan OECD-området och Asien. Kapitalavkastningen stiger därmed i de rika länderna samtidigt som finansieringskostnaderna för investeringar sjunker i Asien.</p>
<p>Den samhällsekonomiska vinsten av en sådan internationalisering av finansmarknaderna är uppenbar. Den mö jliggör både högre pensioner i västvärlden och snabbare tillväxt i tillväxtländerna. Förutsättningen för att så stora kapitalmängder skall kunna förmedlas över hela världen mellan länder som är mycket olika varandra vad gäller lagstiftning, samhällsinstitutioner och ekonomisk struktur är dock att det går att etablera en välfungerande, globalt organiserad, finansmarknad. Någorlunda har detta lyckats. Gigantiska kapitalflöden har kunnat förmedlas och har medfört en ganska lång period av ytterligt snabb tillväxt och välståndsökning i t.ex. Sydostasien.</p>
<p>Samtidigt visar de finanskriser som har dragit fram över Mexiko, Sydostasien, Ryssland och Sydamerika under nittiotalets andra hälft, vilka krav som måste ställas för att ett sådant globalt system skall fungera väl. Den finansiella sektorn i varje land måste vara underkastad högt ställda krav på goda regelverk, genomskinlighet, tillsyn och konkurrens och den ekonomiska politiken måste kunna upprätthålla god samhällsekonomisk balans. I annat fall kan avancerad finansiell teknologi och förmåga att hantera mycket stora kapitalvolymer leda till orimligt risktagande och omfattande finansiella kriser. Finanskriserna på olika tillväxtmarknader kom att åtminstone temporärt hejda kapitalflödet från OECD-området dit. Detta medförde under de sista åren av nittiotalet ett överskottssparande i vår del av världen med fallande räntor och stigande aktiekurser till följd.</p>
<h2>Finansmarknaderna möjliggör högre investeringskvot</h2>
<p>Det grundläggande motivet för den finansiella sektorns existens är som synes inte svårförståeligt utan närmast trivialt. Det ter sig självklart att det ligger gigantiska privatekonomiska och samhällsekonomiska vinster i möjligheten att separera sparandebeslut från investeringsbeslut hos varje aktör. Investeringarna blir därmed relativt oberoende av de enskilda investerarnas sparförmåga och begränsas bara av den totala sparförmågan i hela ekonomin. I vår tid, med globala finansmarknader, innebär detta att investeringarna egentligen bara begränsas av det totala internationella sparandets volym. Denna separering av sparande- och investeringsbesluten möjliggör en enormt mycket större investeringsvolym och därmed mycket högre tillväxt och materiellt välstånd än som eljest skulle vara möjligt att uppnå.</p>
<p>Detta är den finansiella sektorns huvuduppgift, dess verkliga raison d´être . Vi kommer här närmast den finansiella sektorns betydelse för tillväxt och välstånd och det är intuitivt fattbart att den moderna marknadsekonomin med dess stora kapitalanhopningar och snabba tillväxt byggd på kontinuerlig strukturomvandling förutsätter att det finns en finanssektor som effektivt möjliggör separation av sparande- och investeringsbesluten.</p>
<p>För att sådan separering skall vara möjlig, räcker det emellertid inte med att sparare och investerare bara sammanförs. Långivare och låntagare har vitt skilda synpunkter på vilka slag av kontrakt de vill ha med avseende på löptider, risker och inflytande över verksamheten. En annan viktig uppgift för finanssektorn är att lösa upp dessa mål konflikter och att göra det till låga informations- och transaktionskostnader.</p>
<h2>Tillhandahållande av likviditet</h2>
<p>Låt oss först se på hur finanssektorn hanterar problemet med att aktörerna har olika placeringshorisonter och därmed vill ha olika löptider i kreditkontrakten. Spararna skulle uppenbarligen inte vara beredda att spara och därmed finansiera reala investeringar i samma omfattning som de gör nu, om placeringarna enbart skulle ha karaktären av icke överlåtelsebara aktier i eller lån till IT-företag, rederier, stålverk, osv. Resurserna skulle ju då inte vara tillgängliga förrän lånet förfaller eller, när det gäller aktier, tillgängliga endast som en framtida inkomstström i form av utdelningar, så länge företaget inte likvideras. (En aktie är ju annars en evig fordran.) Sparandet blir således större vid given avkastning ju högre likviditeten är, dvs. ju lättare spararen/placeraren kan få tillbaka sina pengar, om behovet skulle uppstå.</p>
<p>Det är å andra sidan lika lätt att inse att reala investeringar i maskiner, varulager eller byggnader inte skulle göras i tillnärmelsevis samma utsträckning som faktiskt sker, om de lån som tagits för att finansiera investeringarna kunde krävas tillbaka snabbt och tvinga investeraren att hitta andra finansiärer eller hastigt sälja sina produktionsmedel för att klara återbetalningen. Det är närmast omöjligt att snabbt sälja en installerad maskin eller ett lager av kontorsmöbler utan att göra stora förluster och det är svårt att snabbt hitta alternativa kreditgivare. Om realtillgångar som maskiner och inventarier snabbt skall säljas hotar ju dessutom förödande driftsstörningar.</p>
<p>Som vi nu skall se, kan finanssektorn på olika vägar tillgodose dessa till synes motstridiga krav från sparare och reala investerare och därmed höja sparandet och investeringarna. Finanssektorn kan alltså tillhandahålla likviditet och därmed bidra till högre samhällsekonomisk produktivitet och levnadsstandard. Det samhällsekonomiska värdet av likviditet är inte lika intuitivt fattbart som värdet av att kunna separera sparande- och investeringsbesluten, men det är knappast särskilt svårt att ta till sig.</p>
<p>Det finns i princip två lösningar på problemet. Den ena är att någon träder in mellan långivare och låntagare, en s.k. intermediär. En sådan institution, vanligen en bank, tar emot sparares pengar och lovar att lämna tillbaka dem snabbt och säkert vid anfordran. Sedan lånar banken ut pengarna till personer, företag eller t.ex. landsting, som investerar realt i varulager, maskiner, fastigheter, sjukhus osv. och förbinder sig i praktiken att inte plötsligt kräva tillbaka dessa pengar. En banks grundläggande affärsidé är att kunna klara detta problem genom att hålla en liten del av insättningarna i reserv och dessutom lita till lån i andra banker och i riksbanken för att möta plötsliga uttag. Därmed skall den normalt inte behöva kräva tillbaka pengar från låntagarna bara för att någon som har satt in pengar i banken plötsligt dyker upp och vill ta ut dem för att göra en charterresa eller köpa bil.</p>
<p>Den andra lösningen på problemet är att låntagaren utfärdar värdepapper (aktier, obligationer, företagscertifikat m.m.) med löptider som är anpassade efter låntagarens framtida kassaflöden och lämnar åt spararen som har placerat i dessa papper att försöka sälja dem till någon annan placerare, om han plötsligt behöver komma åt sina sparmedel. För att detta alternativ skall kunna fungera tillfredsställande, måste två villkor vara uppfyllda. För det första måste fordringen naturligtvis vara överlåtelsebar, vilket också är det vanliga. För det andra måste det finnas en välfungerande andrahandsmarknad för dessa värdepapper. Systemet kan ju inte bygga på att den sparare som behöver sina pengar för att köpa ny bil skall vara tvungen att annonsera i Gula tidningen eller sätta upp lappar på anslagstavlan på jobbet och i Konsum för att hitta någon som vill köpa hans aktier eller obligationer. Även kommuner, pensionsstiftelser och företag, för att nu ta några exempel, kan naturligtvis hamna i det läget att de behöver få loss pengar som är placerade i värdepapper och är därmed beroende av att det finns en fungerande marknad där de utan tidsutdräkt eller förluster kan avyttra dessa.</p>
<p>Vi återkommer till bankernas och andra intermediärers roll i den finansiella sektorn senare och börjar här med att beskriva den grundläggande roll som andrahandsmarknaderna för värdepapper spelar i lösningen på likviditetsproblemet i samhällsekonomin.</p>
<h2>Välfungerande andrahandsmarknader viktiga för ekonomins produktivitet</h2>
<p>Allmänheten är ofta särskilt kritisk till handeln på finanssektorns andrahandsmarknader och denna allmänt spridda skepsis mot andrahandsmarknader beror naturligtvis på att samhällsekonomiska värdet av likviditet inte är lika lätt att uppfatta intuitivt som det samhällsekonomiska värdet av initial finansiering av reala investeringar i maskiner, varulager eller fastigheter. Det krävs ett eller ett par extra steg i analysen för att förstå att det kan vara en mycket produktiv verksamhet att ägna så mycket resurser i form av skarpa hjärnor, hög utbildning och stor datorkapacitet som faktiskt sker åt att köpa och sälja aktier, obligationer, statsskuldväxlar, valutor m.m.</p>
<p>Strukturen i analysen är således följande. Sparare/placerare har starka skäl att vilja placera sina pengar i likvida former, medan de reala investeringar, som skall finansieras med dessa sparmedel normalt är mycket illikvida av naturliga skäl. Andrahandsmarknaden för värdepapper ger placeraren möjlighet att gå ur placeringen genom att hitta en köpare av papperet, medan den som utfärdat (emitterat) papperet för att finansiera en real investering kan lämnas ostörd. Genom att erbjuda en välfungerande andrahandsmarknad möjliggör finansmarknaden därmed ännu en separering, nämligen mellan långivaren/placerarens och låntagaren/emittentens tidshorisonter.</p>
<p>Ju större handel det är i papperet mätt i omsättning per dag eller annan tidsenhet, desto mera sannolikt är det att en innehavare skall kunna sälja det omedelbart utan att tvingas acceptera ett lågt pris därför att det händelsevis inte finns någon intresserad köpare just då. I välfungerande marknader är omsättningen stor och om det inte finns en intresserad slutplacerare just i säljögonblicket, finns det andra aktörer på marknaden med insikt och överblick, som är villiga att köpa papperet, därför att de räknar med att kunna sälja det efter kort tid med en viss vinstmarginal. Ju fler som deltar i handeln, desto mer kan man lita på att olika tillgångar är kontinuerligt korrekt prissatta i den meningen att all information som finns har tagits hänsyn till vid prissättningen och att det hela tiden finns köpare och säljare beredda att handla vid dessa priser. Ju bättre marknaden fungerar med många analytiker som ständigt följer upp företagens (och offentliga emittenters) verksamhet och resultat, desto mindre skillnader mellan köp- och säljkurser och desto snabbare affärer, dvs. desto högre likviditet.</p>
<p>De finansiella institutioner som hanterar handeln i värdepapper kallas, eller borde i varje fall kallas, fondkommissionärer. Dessa är specialister på att sammanföra köpare och säljare av värdepapper. Detta kan de göra som mäklare , (brokers) dvs. de kan nöja sig med att enbart sammanföra köpare och säljare, utan att själva ens kortsiktigt gå in som ägare till värdepapperen. Fondkommissionärer kan emellertid också uppträda som handlare (dealers), vilket betyder att de också handlar i egen portfölj. De köper upp papper och lägger i ett handelslager, när köpare saknas och säljer senare ur detta när köpare dyker upp eller, omvänt, säljer ur eget handelslager till köpare, när någon säljare inte råkar finnas tillgänglig på marknaden. Att de kan fullgöra denna funktion beror på att de genom sin verksamhet har särskilt goda insikter i marknaden och därför har förutsättningar att bedöma till vilket pris ett värdepapper kommer att kunna säljas inom kort, trots att det inte går för ögonblicket på grund av bristande likviditet i marknaden utanför handlarkretsen. Att fondkommissionärerna uppträder inte bara som mäklare utan även som handlare höjer därmed likviditeten i marknaden ytterligare.</p>
<p>Än mera likvid blir marknaden, när fondkommissionärer ställer upp som marknadsgaranter (market makers). Marknadsgaranter förbinder sig att alltid ställa både köp- och säljkurser till vilka de är beredda att köpa och sälja en viss mängd av olika värdepapper. På en andrahandsmarknad där det finns välfungerande marknadsgaranter är man alltså garanterad att man alltid kan sälja en viss mängd av sina värdepapper utan tidsförlust och utan att tvingas acceptera ett för lågt pris på grund bristande likviditet.</p>
<p>Investeringsbanker är i detta sammanhang att betrakta som emissionsinstitut som fyller en liknande likviditetsskapande funktion, när det gäller nya värdepapper, som just skall emitteras. För sådana papper finns ju definitionsmässigt inga redan etablerade marknadspriser. Investeringsbankernas uppgift är att se till att nyemitterade papper blir rätt prissatta genom noggranna företagsvärderingar och god rådgivning, så att både emittenter och placerare kan räkna med att hamna på rätt pris redan vid introduktionen av ett nytt värdepapper.</p>
<p>Hög likviditet kräver således att alla dessa skarpa hjärnor och stora datorsystem sätts in för att upprätthålla en mycket omfattande handel på andrahandsmarknaderna för olika värdepapper. Hög likviditet befrämjas också av globalisering som fördjupar marknaderna, så att flera ägare av ett visst papper kan sälja betydande poster samma dag utan att tillfälligt pressa ned priset och göra förluster. Alla sådana faktorer som främjar hög likviditet medverkar till att den förväntade avkastningen på sparandet under i övrigt lika förhållanden blir högre och därmed ställs till förfogande till lägre kostnad för långa och riskfyllda investeringar. Därmed blir investeringarna högre i ekonomin med snabbare tillväxt och högre materiell levnadsstandard till resultat.</p>
<p>Finanssektorns andrahandsmarknader är också av stor vikt för finansieringen av den offentliga sektorn. När staten behöver finansiera budgetunderskott genom att emittera obligationer och statsskuldväxlar, blir detta väsentligt billigare och det totala skattetrycket därmed lägre, tack vare att det finns en effektiv andrahandsmarknad i statspapper. Det är ingen tillfällighet att de första stegen mot en avreglering av den svenska finanssektorn togs i början av åttiotalet, då de gigantiska budgetunderskotten medförde en så explosiv ökning av utbudet av statspapper att statens räntekostnader och därmed skattetrycket skulle ha blivit mycket högre om inte åtgärder hade vidtagits för att möjliggöra framväxten av en effektiv andrahandsmarknad.</p>
<p>Välutvecklade och effektiva andrahandsmarknader, dvs. det som vid en ytlig betraktelse kan te sig som ett meningslöst skyfflande av pengar och värdepapper fram och tillbaka, kan således visas vara av grundläggande betydelse för det ekonomiska välståndet.</p>
<h2>2.3 Riskhantering i den finansiella sektorn</h2>
<p>Den andra grundläggande uppgiften för den finansiella sektorn är att hantera risker. Dessa är av två skilda slag, som vanligen kallas osystematiska (eller specifika) respektive systematiska och som hanteras helt olika på finansmarknaderna.</p>
<h2>Riskspridning</h2>
<p>Med osystematiska eller specifika risker menas risker som bara uppträder på mikronivån, som bara drabbar en aktivitet och som alltså är helt oberoende av risker på andra områden. Ofta tas som exempel eldsvådor, som kan antas bara drabba en fastighet eller möjligen ett kvarter. Risken för att någons villa i Göteborg skall brinna ner blir inte högre för att det brinner ner en villa i Stockholm. Företagsspecifik risk t.ex., är risken att just det företag någon har köpt aktier i oväntat skulle börja gå med förlust utan att samma sak inträffar i andra företag. Sådan företagsspecifik risk kan en sparare undgå genom riskspridning. Man kan diversifiera bort den genom att köpa aktier i flera olika företag. Risken för att aktien i något företag skall falla kommer då att kompenseras av chansen att aktien i något annat företag skall stiga. Risken finns naturligtvis kvar på företagsnivå, men enskilda placerare kan komma undan den genom diversifiering.</p>
<p>Branschspecifik risk avser analogt därmed risken för att det skall uppstå ett oväntat bakslag i en bransch men utan koppling till andra branscher. Den risken kan diversifieras bort genom att man placerar i många olika branscher. På samma sätt kan vi tala om landspecifik risk som kan diversifieras bort genom att man placerar i värdepapper i olika länder och olika valutor.</p>
<p>Sådana osystematiska risker kan således elimineras för spararna/placerarna genom diversifiering på olika vägar. I olika försäkringslösningar elimineras de genom poolning av riskerna och erläggande av försäkringspremier till ett försäkringsbolag. Insikten om att sådan traditionell försäkringsverksamhet är samhällsekonomiskt lönsam är säkerligen väl förankrad i den allmänna opinionen. Allmänheten försäkrar sig frivilligt i mycket stor omfattning mot brand, vagnskador, stöld osv. Däremot är det troligen inte lika självklart för alla att finanssektorns värdepappersmarknader faktiskt erbjuder liknande försäkringsmöjligheter, t.ex. genom att den företagsspecifika risken för ett fall i värdet på varje enskild aktiepost kan elimineras genom placering i en väl diversifierad portfölj av olika aktier. I princip kan osystematiska risker i stort sett kostnadsfritt elimineras genom sådan riskspridning och den finansiella sektorn erbjuder möjligheter att åstadkomma detta, dels direkt via värdepappersmarknaderna, dels via finansiella intermediärer som försäkringsbolag, banker, finansbolag och olika slag av fonder. I detta avsnitt koncentrerar vi oss på värdepappersmarknadernas roll i finanssektorns riskhantering och återkommer till intermediärernas längre fram.</p>
<p>Huruvida risker är osystematiska och därmed möjliga att diversifiera bort, avgörs bl.a. av regelsystemet och finansmarknadens omfattning.</p>
<p>Om man inte har rätt att investera i utländska tillgångar, blir risker som drabbar hela den svenska ekonomin, men bara den, systematiska och kan inte undvikas genom riskspridning. Om vi har en fri global finansmarknad, kan även denna svenskrisk elimineras genom investering i utländska tillgångar och risken kan sänkas mycket markant. Samtidigt innebär utländska placerares möjlighet att förvärva svenska tillgångar att värdefall på de senare som uppkommer genom minskad inhemsk efterfrågan motverkas och minskar risken för störningar från efterfrågesidan.</p>
<p>På sådana vägar medför således globaliseringen av finansmarknaderna att den totala risken i Sverige kan sänkas och under senare år har en tydlig tendens till diversifiering till utländska tillgångar kunnat noteras. Hushållens pensionssparande går i växande omfattning till fonder som investerar i utländska tillgångar och försäkringsbolagen sprider på samma sätt sina placeringar till en allt större andel utländska tillgångar i sina portföljer. Den s.k. home bias, dvs. benägenhet att koncentrera placeringarna till den inhemska ekonomin, som tidigare har präglat beteendet i alla länder, minskar i omfattning på grund av såväl avregleringar på hemmamarknaden som ökad kunskap om omvärlden och finansmarknadens snabba internationalisering, vilken möjliggör placeringar utomlands till låga transaktions- och informationskostnader. Under normala förhållanden medför således globalisering av finansmarknaderna en riskminskning till lägre kostnader.</p>
<h2>Riskomfördelning (handel i risk)</h2>
<p>Systematiska risker är sådana som definitionsmässigt inte kan diversifieras bort. Det som finansmarknaden erbjuder i detta avseende är handel i risker, dvs. riskomfördelning mellan olika aktörer i ekonomin. Risker kan läggas av, som man säger i finansmarknaden, till en kostnad eller, alternativt, tas över från någon mot ersättning. Skälen till att det uppstår handel i risk är helt analoga med skälen till att handel i varor och i andra tjänster uppstår. Den klassiska förklaringen till att det uppstår handel i varor och tjänster är ju skillnader i preferenser och skillnader i tillgångar. Samma förhållanden gäller på riskmarknaden. Olika aktörer har olika preferenser, dvs. värdering av risktagande och det är stora skillnader i initial riskexponering mellan olika aktiviteter. Ägarna till ett produktionsföretag, vars verksamhet påverkas starkt av växelkurssvängningar, är antagligen villiga att betala för att kunna lägga av åtminstone en del av valutariskerna. Det vore ju en egendomlig slump, om ägarna skulle vilja ta stora valutarisker bara för att de råkar vilja investera i ett skogsföretag.</p>
<p>Andra verksamheter kan vara förenade med mycket låg risk och därmed locka dem som är verksamma på detta område att mot ersättning ta på sig mera risk på något annat område. Ett sådant beteende, som ofta kallas spekulation, är således en förutsättning för att man skall kunna separera valet av risknivå från valet av områden för investeringar i andra avseenden. Handeln i risk innebär att aktörer kan slippa ta risker för t.ex. växelkursändringar och därmed kunna ägna sig åt en verksamhet man behärskar i övrigt, trots att denna i och för sig är förenad med växelkursrisker. Spekulation i denna mening är alltså ett viktigt inslag i riskhanteringen på finansmarknaderna, som möjliggör för andra att sänka sin risk. Produktiviteten i ekonomin ökar av sådant byte liksom av annat byte.</p>
<p>Spekulation är ett stort och svårt fält att analysera och skall inte närmare behandlas här, men det bör ändå noteras i detta sammanhang att privatekonomiskt lönsam spekulation normalt kan antas vara marknadsstabiliserande. De som tjänar på spekulation gör det genom att köpa när de gör (den tydligen korrekta) bedömningen att priserna är för låga och sälja när de gör (den tydligen korrekta) bedömningen att priserna har blivit för höga. Därmed tenderar de att motverka extrema prissvängningar. Destabiliserande spekulation som alltså för priser åt fel håll är av analoga skäl normalt inte privatekonomiskt lönsam även om undantag då och då förekommer.</p>
<p>De finansiella marknaderna erbjuder alltså även vad gäller riskhanteringen en samhällsekonomiskt lönsam separationsmöjlighet. Hushåll kan ägna sig åt verksamheter som de uppskattar och företag åt sådana som de har kompetens för, tack vare att de kan separera risken från verksamheten och välja den risknivå som ter sig önskvärd eller möjlig att bära. Utan möjlighet att sänka risken till acceptabel nivå skulle många mindre företag inte kunna driva sin verksamhet. Risken för brand, maskinskador och dylikt skulle utan försäkringsmöjlighet kräva att företagen var mycket stora och därmed hade så många anläggningar att risken därmed diversifierades bort inom företaget. Ett hushåll skulle inte kunna äga bostad, bil eller sommarstuga, om inte risken för brand och andra olyckor kunde separeras från ägandet. Visserligen hanterar mindre enheter som hushåll och mindre företag större delen av sina risker med hjälp av försäkringsbolag, dvs. med hjälp av intermediärer, men dessa senare är, som vi strax skall se, i sin tur beroende av värdepappersmarknaderna för att kunna erbjuda dessa försäkringar.</p>
<p>Den samhällsekonomiska vinsten av att risker kan diversifieras bort eller omfördelas genom kontrakt som erbjuds på finansmarknaderna är lätt att förklara, men svår att kvantifiera. Det grundläggande resonemanget är följande. Människors beteende domineras av riskaversion. Därmed menas att vi normalt föredrar lägre risk framför högre vid samma förväntade avkastning. Den som av köparen skall ha 500 000 kr kontant för sin villa, skulle kunna erbjudas antingen detta belopp med säkerhet, dvs. helt utan risk, eller erbjudas att singla slant och få en miljon om det blir klave och inte ett öre om det blir krona. Det senare erbjudandet har samma förväntade avkastning som det förra, men är förknippat med så oerhört mycket större risk att endast en mycket rik excentriker kan antas välja det.</p>
<p>Att riskaversion dominerar beteendet innebär att placerare kommer att undvika sådana högavkastande projekt som är förenade med hög risk till förmån för projekt som ger lägre avkastning men är mindre riskfyllda. Om risk inte kunde diversifieras bort eller säljas bort till någon annan aktör skulle därför många samhällsekonomiskt lönsamma investeringar inte bli av. Ingen skulle vilja placera allt sitt pensionssparande i aktier i ett nystartat IT-företag som går med förlust, även om alla vore övertygade om att det är femtio procents sannolikhet för att den framtida avkastningen kommer att bli tio gånger så hög som räntan på en placering i statsobligationer. Vetskapen att det också är femtio procents sannolikhet för att det inte blir någon avkastning alls skulle verka avhållande. Genom att de finansiella marknaderna erbjuder möjlighet att diversifiera bort eller sälja av risk, blir således investeringarna och därmed produktiviteten i ekonomin högre.</p>
<h2>Marknaden för företagskontroll</h2>
<p>Ännu en funktion som värdepappersmarknaderna har är att erbjuda en marknad för kontroll av aktiebolag. Detta är en mycket viktig funktion, som inte kan förbigås trots att det är fråga om ett stort och svårt ämne, som här bara kan antydas.</p>
<p>Aktiebolaget som företagsform karakteriseras av att en företagsledning efter bästa förmåga leder ett företag som utvecklar, producerar eller marknadsför varor eller tjänster och därmed genererar intäkter. Intäkterna används i första hand till att betala för insatsvaror och inköpta tjänster, löner till anställda, räntor till dem som har lånat ut pengar till företaget och hyror till fastighetsägare som upplåter lokaler.</p>
<p>Det som blir över när allt sådant är betalt, den s.k. residualen, tillfaller aktieägarna i företaget som vinst.</p>
<p>Om företagsledning och aktieägare helt sammanfaller, dvs. alla aktier i företaget ägs av företagsledaren och hans familj, finns ingen intressekonflikt mellan företagsledning och aktieägare. Om däremot den anställda företagsledningen har få eller inga aktier i företaget, föreligger en intressekonflikt mellan denna och aktieägarna. Företagsledningen har skäl att vilja använda den egentliga residualen för att förbättra sina egna villkor, (högre löner, tillgång till eget flygplan, sponsring av egna hobbies som golf eller utförsåkning, ett stort företagsimperium, ett flott huvudkontor på dyr adress). Företagsledningen kan också föredra ett lugnt liv utan konflikter och därför ge personalen högre löner än marknadslönen eller undvika att ta marknadsandelar från konkurrenter. Aktieägarna däremot vill ha bästa möjliga avkastning på det kapital de har investerat och vill ha hela residualen utan sådana avbränningar.</p>
<p>Företagsledning och aktieägare kan också antas ha olika syn på risktagande. Företagsledningen kan ha intresse av att bolaget har många olika verksamheter för att sprida risken så att ett bakslag för företagets produkter inte leder till neddragning eller nedläggning, eftersom ledningens kompetens vanligen åtminstone till dels är knuten till företaget. Ju mer ledningens kompetens är företagsspecifik, desto mer kommer ju ledningens löner att falla vid en framtvingad övergång till annan verksamhet. Aktieägarna har däremot normalt inget behov av att åstadkomma riskspridning genom att låta företaget ägna sig åt flera verksamheter, eftersom de kan diversifiera bort risken genom att ha en aktieportfölj med aktier i många olika företag. Från aktieägarsynpunkt är det bara intressant med flerproduktföretag, om det finns s.k. synergivinster att skörda som höjer residualen.</p>
<p>Intressekonflikterna mellan ledning och aktieägare kan till dels upplösas genom att företagsledningen ges anställnings kontrakt som gör deras inkomster beroende av vinstutvecklingen. Ledningen kan förmås att köpa betydande aktieposter i företaget eller erbjudas bonusprogram, där lönen till stor del bestäms av vinstutvecklingen eller genom att ledningen får optioner på att köpa aktier senare i företaget till en kurs som bestäms idag. Sådana kontrakt kan emellertid skapa andra intressekonflikter. Om det är svårt att genomlysa företagets styrkor och svagheter, kan ledningen frestas att på olika vägar driva upp avkastningen på kort sikt. En anställd företagsledare har ju vanligen en kortare planeringshorisont än aktieägarna, eftersom han bara skall arbeta ett begränsat antal år, medan en aktie ju är en evig fordran. Detta kan ske genom att verksamheten ges en inriktning som ger höga vinster tillfälligt eller genom att köpa tillbaka företagets aktier och därmed öka den s.k. hävstången, dvs. arbeta med allt mindre eget och allt mera främmande kapital.</p>
<p>Grundtanken med ett aktiebolag är att aktieägarna tillsätter en styrelse som övervakar företagsledningen och säkerställer att denna sätter aktieägarvärdet (shareholder value), som det numera kallas, i centrum. Styrelsen skall alltså se till att ledningen maximerar företagets värde. Eftersom företagets värde är lika med summan av alla förväntade vinster (= residualer) i framtiden diskonterade till nuvärde, kan man också säga att aktieägarnas intresse är mycket långsiktigt och det kan nog också på relativt goda grunder hävdas att just i denna intressekonflikt mellan företagsledning och aktieägare står de senare närmare samhällsintresset än de förra.</p>
<p>Corporate governance, som den internationella termen lyder, dvs. uppgiften att övervaka att företagsledningen verkligen handlar så att företagets värde maximeras, är emellertid ett mycket svårhanterligt problem. Det kan vara svårt för styrelsen att tolka informationen och denna produceras ju till råga på allt av företagsledningen. Styrelsernas ledamöter kan dessutom vara inkompetenta, omotiverade eller ha intressekonflikter på grund av andra uppdrag eller strävanden. Den finansiella sektorn, och närmare bestämt då aktiemarknaden, med dess institutioner erbjuder möjligheter att förbättra corporate governance.</p>
<p>För det första är börsnoterade aktier utsatta för kontinuerlig analys av aktörerna på aktiemarknaden och dessa har starka incitament att göra kompetenta bedömningar. Detta innebär att styrelser och aktieägare blir bättre informerade och har lättare att bedöma om företagsledningarna sköter sig. För det andra kan kapitalstarka personer, grupper eller företag upptäcka att aktiebolag är illa skötta av sina företagsledningar, varvid de kan förvärva kontrollerande aktieposter och gå in och byta ut företagsledning och styrelse. Det finns därför en marknad för bolagskontroll som kan bidra till att förhindra vanskötsel eller missbruk från ledningarnas sida (Dowd 1996). Denna aspekt av aktiemarknaden har fått allt större uppmärksamhet. Fientliga övertaganden som ju är den form som denna typ av kontroll ofta tar sig har blivit allt vanligare. De tidigare ovan nämnda s.k. investeringsbankerna har en viktig roll i denna marknad för företagskontroll genom att de både identifierar och värderar lönsamma affärer som kan göras genom fusioner och förvärv av hela företag eller genom förvärv av kontrollposter som möjliggör byte av företagsledningar och företagsstrategier.</p>
<p>Det är en viktig förutsättning för den ständigt pågående strukturomvandlingen inom det privata näringslivet och för privatiseringar av statliga företag som Telia, Nordbanken och Pharmacia att det finns en välfungerande värdepappersmarknad med kompetenta investeringsbanker som möjliggör en marknad för företagskontroll.</p>
<h2>2.4 Asymmetrisk information och finansiell intermediering</h2>
<p>Så långt har framställningen varit inriktad på att visa att finanssektorn via värdepappersmarknaderna på olika vägar kan möjliggöra en effektiv finansiering och riskhantering. Närmare bestämt sker detta genom att värdepappersmarknaderna erbjuder möjligheter att separera sparbesluten från investeringsbesluten vad avser volym, löptid och risk. Detta möjliggör en specialisering så att företagare kan investera mycket mera än de själva skulle kunna spara ihop, att hushåll kan spara i likvida finansiella tillgångar trots att sparmedlen investeras i mycket illikvida reala tillgångar och att företag kan ägna sig åt verksamheter som är förenade med t.ex. valutarisk utan att själva behöva bära valutarisken osv. Trots att vi inte på något rimligt sätt kan kvantifiera den samhällsekonomiska lönsamheten av värdepappersmarknadernas bidrag, kan vi nog ändå konstatera att de därmed framstår som oundgängliga i den meningen att vår nuvarande samhällsekonomi med dessa historiskt enastående förmåga att producera materiellt välstånd inte skulle kunna fungera dem förutan.</p>
<p>Värdepappersmarknaderna möjliggör således en specialisering till mindre enheter ju mera effektiv den är. Företagen behöver inte vara stora för att kunna generera allt kapital de behöver eller för att kunna bära de risker verksamheten är förenad med. Hushållen behöver inte vara stora och rika för att kunna starta företag, spara i riskkapital, äga sommarstuga osv. Det visar sig emellertid att det finns komplikationer som hindrar värdepappersmarknaderna från att lösa alla de uppgifter vi nu har gått igenom för framför allt de mindre aktörerna i ekonomin.</p>
<p>Under genomgången ovan har vi då och då haft anledning att peka på att finansiering och riskhantering ofta sköts av sådana finansiella intermediärer som banker, finansbolag, hypoteksinstitut och försäkringsbolag. Med finansiella intermediärer menar vi sådana finansiella institutioner som skapar egna finansiella instrument och alltså inte bara medverkar i handeln på värdepappersmarknaderna med mäkleri, rådgivning osv. Banker erbjuder allmänheten checkkonton, sparkonton m.m. och försäkringsbolag erbjuder försäkringar. Vi måste nu ställa oss frågan, varför det finns sådana intermediärer. Varför räcker det inte med de effektiva anonyma värdepappersmarknaderna för att etablera en fungerande kreditmarknad med möjligheter till riskspridning och riskomfördelning?</p>
<p>En grundläggande förutsättning för att värdepappersmarknaderna skall kunna fungera såsom beskrivits ovan är att all relevant information är tillgänglig för alla finanssektorns aktörer på någorlunda lika villkor. Som vi skall se är inte detta villkor tillnärmelsevis uppfyllt. Mycken fundamental information är oundvikligen asymmetriskt fördelad. Därmed uppstår ett behov av finansiella företag som specialiserar sig på att hantera asymmetrisk information och går in mellan långivare och låntagare och mellan dem som vill lägga av risk och dem som vill ta på sig mera risk. Det är sådana företag som betecknas med termen finansiella intermediärer.</p>
<p>Förekomsten av sådana intermediärer ter sig säkerligen självklar för flertalet medborgare. Dessa institutioner är ju den konkreta manifestationen av finanssektorn och knappast något som en lekman ser som en företeelse vars existens behöver förklaras. Förekomsten av intermediärer är dock faktiskt något som behöver förklaras. De anonyma värdepappersmarknaderna för masspapper ger ju mycket låga hanteringskostnader och borde därför konkurrera ut banker, försäkringsbolag, finansbolag osv. En sådan tendens föreligger också. Det finns i finanssektorns utveckling ett inslag av vad som kallas desintermediering, dvs. att intermediärernas verksamhet ersätts av värdepappershandel. Som vi skall se går finanssektorn faktiskt mot tilltagande värdepapperisering, som denna företeelse kallas, när den betraktas från andra hållet. Det finns emellertid också inslag i utvecklingen som medför att intermediärerna fortsätter att försvara sin position och på vissa områden kanske flyttar fram den.</p>
<h2>Asymmetriskt fördelad information skapar problem</h2>
<p>Det grundläggande skälet till att finanssektorn inte helt domineras av värdepappersmarknader förklaras i finansiell teori med förekomsten av asymmetrisk information. Detta problem, som varje medborgare känner till från sin vardag, togs ursprungligen upp av en amerikansk ekonom (Akerlof 1970) med exempel från marknaden för begagnade bilar. Utgångspunkten var då att säljaren vanligen har bättre information om en begagnad bils kvalitet än potentiella köpare. Samma förhållande gäller rimligen försäkringstagare gentemot försäkringsgivare och låntagare gentemot långivare, inbegripet emittenter av aktier gentemot potentiella tecknare. Hushåll och företag har helt enkelt tillgång till privat information om sig själva, som marknaden inte förfogar över, vilket kan uttryckas just som att för de finansiella marknadernas funktionssätt viktig information är asymmetriskt fördelad. Priserna, dvs. försäkrings- eller finansieringsvillkoren, kommer därmed inte att korrekt avspegla riskerna i kontrakten. På en ren värdepappersmarknad kommer då högriskkunder att subventioneras av lågriskkunder och de senare kommer därför att tendera att dra sig ur marknaden. Detta leder till negativt urval (adverse selection) och innebär att finansiella marknader kan komma att fungera illa eller inte alls.</p>
<p>Härtill kommer att när risken lyfts av från en låntagare eller försäkringstagare kommer denne att ha rationella skäl att bete sig mera vårdslöst, varvid risken stiger utan att den som tagit på sig risken genom ett kontrakt på finansmarknaden säkert kan observera och hindra beteendet (moral hazard).</p>
<h2>Intermediärers uppgift är att hantera asymmetrisk information</h2>
<p>Finansmarknadens lösning på dessa problem med asymmetrisk information är i stor utsträckning att finansiella intermediärer som banker, finansbolag, hypoteksinstitut och försäkringsbolag specialiserar sig på informationsinhämtning, hantering av verifikationskostnader för mindre företags aktier, kreditvärdighetsprövning, övervakning och skadereglering på olika områden. Dessa intermediärer ingår sedan olika kontrakt med hushåll och företag om finansiering och försäkring med självrisker, regressrätt osv. De skapar alltså ytterligare finansiella instrument. Denna informationsinhämtning och övervakning kräver välutbildad personal och effektiv informationshantering och är därför kostsam, men intermediärerna kan ta betalt för den, eftersom hushållen och företagen i praktiken inte har tillgång till värdepappersmarknaden just på grund av problemet med asymmetrisk information. Om ett litet okänt företag skulle emittera obligationer, skulle det visa sig att få placerare skulle vara villiga att köpa dem, eftersom det skulle vara svårt eller omöjligt att bedöma risken i dessa papper. Sådana företag lånar av en bank eller liknande intermediär som har den nödvändiga kunskapen och insynen.</p>
<p>De finansiella intermediärernas existens vilar inte enbart på förekomsten av asymmetrisk information. Vi kan därtill lägga att emission av värdepapper är förenat med fasta kostnader, vilket innebär att mycket små emissioner blir för dyra jämfört med kontrakt med finansiella intermediärer som banker, försäkringsbolag eller finansbolag (Dowd 1996, kap. 4, Allen-Santomero 1997, Battacharya-Thakor 1993).</p>
<p>I en ytterligare fördjupad analys stöter vi dessutom på problemen med individens frihet och integritet. I princip skulle t.ex. en enskild individ kunna försäkra sig mot kostnaderna för framtida arbetslöshet direkt via värdepappersmarknaden. Lösningen skulle kunna vara att emittera aktier som berättigar innehavarna till en andel av hans årliga inkomst. Intäkterna av denna aktieemission skulle han kunna använda till att placera i andra aktier, obligationer osv. Därmed skulle han sänka risken dramatiskt för att genom arbetslöshet drabbas av stora variationer i sin inkomst och detta då utan medverkan av ett försäkringsbolag. Detta är ett sätt att sänka risken för inkomstvariationer på grund av arbetslöshet direkt via värdepappersmarknaden i stället för att gå via en finansiell intermediär av typen arbetslöshetskassa.</p>
<p>Metoden är emellertid tvivelaktig från flera synpunkter. För det första uppkommer även här de ovannämnda problemen med asymmetrisk information och moral hazard. Det skulle vara mycket svårt för potentiella köpare av aktierna att värdera riskerna (asymmetrisk information) och den som emitterar aktierna skulle därefter ha ringa anledning att anstränga sig för att upprätthålla en hög i nkomstnivå, eftersom större delen av arbetsinkomsten kommer att gå till aktieägarna (moral hazard). För det andra återkommer invändningen att det finns skalfördelar. Det skulle bli orimligt dyrt med så små emissioner av värdepapper.</p>
<p>För det tredje tillkommer nu en invändning av etisk natur snarare än ekonomisk. Här finns nämligen ett uppenbart integritetsproblem. Aktieägarna måste ju ha inflytande över hur den verksamhet sköts som de har köpt in sig i. De skulle vara tvungna att kontrollera den emitterande individens beteende, de måste kräva att han arbetar fulltid, byter arbete om detta skulle ge högre lön osv. En sådan lösning är naturligtvis helt orimlig i ett samhälle med respekt för mänskliga rättigheter (HörngrenViotti 1994). Försäkringar av detta slag, mot humankapitalrisker, måste information om en bils sanna tillstånd än säljaren, så går handeln via professionella bilhandlare som kan hantera problemet genom att vara bättre informerade om bilarnas tillstånd och som kan åstadkomma riskspridning. Vi köper vanligen begagnade bilar av välrenommerade bilhandlare som ger oss garantier, men som också kan ta betalt för denna tjänst genom att sälja till högre priser än de köper in bilarna för. därför skötas av intermediärer som försäkringsbolag och offentliga försäkringskassor.</p>
<p>Det kan konstateras att just banker har en mycket speciell ställning som intermediärer på finansmarknaden genom sina relationer till små och medelstora företag. Den som skall finansiera sådana företag måste förvärva utomordentligt ingående kunskap om dem för att överkomma problemet med (initialt) ytterst asymmetriskt fördelad information. Problemet att separera investeringsbeslutet från sparandebeslutet blir därför mycket stort. Företagaren kan inte så lätt ta in främmande ägare av två olika skäl. Dels kan potentiella placerare inte bedöma företaget på grund av asymmetrin i informationsunderlaget, dels måste de rimligen få inflytande över företagets ledning om de skall stå för riskkapitalet. Att förvärva den nödvändiga insikten i företaget tar emellertid lång tid och är alltså mycket resurskrävande. Och att lämna över ett kanske avgörande inflytande över företagets affärsidé och ledning till utomstående är vanligen helt oförenligt med företagarens ambitioner med sitt projekt.</p>
<p>I praktiken blir det därför i sådana fall så att en bank i praktiken inte bara svarar för företagets främmande kapital utan även för riskkapitalet genom att företagaren får belåna aktierna. Banken kan tillåta sig att gå så långt i risktagande genom att den förvärvar djupgående kunskap och alltså gör informationen om företagets förhållanden någorlunda symmetriskt fördelad mellan banken/finansiären och företagaren/låntagaren. En så djupgående kunskap kan bara byggas upp genom en långvarig kundkontakt grundad på personliga relationer mellan bank och företagsledning. Företagaren blir därmed ganska bunden vid banken, eftersom det i ett sådant läge är svårt att byta bank. Andra banker har ju inte samma goda information och är därför inte beredda att snabbt gå in och ta över de finansiella riskerna. Därmed får företagets bank ett visst inflytande över hur företagets leds, vilket är närmast nödvändigt för att den skall kunna gå så pass långt i sitt risktagande.</p>
<p>Alternativ till denna lösning är andra intermediärer som riskkapitalbolag (venture capitalföretag) som specialiserar sig på att gå in med riskkapital i mindre företag eller utveckling av s.k. mezzaninkapitalinsstrument som ett slags mellanting mellan skuldfinansiering och egenkapitalfinansiering (Urwitz-Viotti 1993).</p>
<h2>Socialförsäkringar – en offentlig hantering av asymmetrisk information</h2>
<p>Följderna av att det föreligger asymmetriskt fördelad information, skalfördelar i finansiering och riskhantering samt integritetsproblem är mycket genomgripande för den finansiella sektorns struktur och ger inte bara förklaringen till förekomsten av privata finansiella intermediärer som banker, fondkommissionärer och försäkringsbolag. Dessa faktorer förklarar också det omfattande inslaget av offentliga lösningar på området, dvs. socialförsäkringar. Även om ideologiska strävanden att åstadkomma en åstundad inkomstomfördelning naturligtvis också ligger bakom framväxten av socialpolitiken i vid mening, kan det konstateras att argumenten för obligatoriska socialförsäkringar för att hantera risken för negativt urval och vinna skalfördelar genom starkt standardiserade lösningar också väger tungt.</p>
<p>Frågan vad staten bör göra i dessa avseenden är högaktuell i vår tid. Den privata finanssektorn tar mark från den offentliga sektorn på många sådana områden genom att den har effektiva lösningar för pensioner, sjukvårdsförsäkring m.m. och gränsdragningen mellan offentligt och privat blir alltmera sofistikerad genom att staten nöjer sig med att stå för betalningen av avgifterna, medan den privata finanssektorn producerar de finansiella tjänsterna under konkurrens. Premiereservinslaget i det förslag till reformering av det offentliga pensionssystemet som växte fram under nittiotalets slut är ett sådant exempel.</p>
<p>Detta är inte platsen för en analys av möjligheterna till nya lösningar på socialförsäkringarnas problem. Vi nöjer oss med denna påminnelse om att en ganska stor del av den finansiella sektorn tagen i sin mest grundläggande mening faktiskt ligger inom den offentliga sektorn och att förskjutningar av framför allt försäkringsverksamhet och förmögenhetsförvaltning mellan offentlig och privat sektor kan komma att få stora konsekvenser för både effektivitet och struktur på området.</p>
<h2>Finansiell grosshandel på global nivå förutsättning för småföretagens finansiering och riskkontroll</h2>
<p>I den privata finansiella sektorn leder således asymmetriskt fördelad information, skalfördelar i värdepappersmarknaderna och integritetsproblem till förekomsten av många och stora finansiella intermediärer som banker, försäkringsbolag, finansbolag och hypoteksinstitut. Eftersom deras raison d´être är det behov av övervakning och uppföljning som asymmetriskt fördelad information, skalfördelar och integritetsproblem skapar, är naturligtvis motparterna i deras balansräkningar i största utsträckning hushåll och företag (särskilt då mindre företag). De finansiella intermediärerna får därmed tillgångar och skulder med ytterst varierande löptider och risker som inte nödvändigtvis medför en lämplig riskspridning. Osystematiska risker blir inte nödvändigtvis av sig självt bortdiversifierade med hjälp av de stora talens lag och intermediärerna kan som ett resultat av sin finansiella detaljhandelsverksamhet dra på sig mer eller mindre risk än de uppfattar som optimalt.</p>
<p>Intermediärerna sköter sin riskexponering via värdepappersmarknaderna med dess olika instrument, inklusive de s.k. derivatinstrumenten (terminer, optioner, futures, swapar m.m.). Aktörerna i grosshandelsverksamheten på värdepappersmarknaden blir därför i huvudsak de finansiella intermediärerna jämte mycket stora ickefinansiella företag av typ ABB, Ericsson och Volvo, vilka kan betraktas som så väl genomlysta att informationen om deras risker inte uppfattas som asymmetriskt fördelad.</p>
<p>Framför allt är det derivatmarknaden som används för att lägga av eller köpa på sig risk. Terminsmarknaden erbjuder exportörer möjligheten att sälja sina väntade valutaintäkter mot kronor på termin till ett pris som fastställs idag. Därmed är risken för att växelkursen skall påverka exportintäktens värde i kronor under en period framåt eliminerad. Den intermediär som tar på sig risken får betalt för detta och lägger i sin tur av en del av risken med hjälp av någon annan motpart någonstans i världen. På liknande sätt används övriga derivatinstrument.</p>
<p>Syftet här är ingalunda att förklara hur dessa derivatinstrument fungerar utan bara att påminna om den fundamentala slutsatsen att denna globala grosshandelsmarknad med en enorm omsättning per dag är en förutsättning för att de finansiella intermediärerna skall kunna kontrollera sin riskexponering och därmed kunna erbjuda finansiering och riskkontroll åt företag och hushåll. På dessa indirekta vägar är alltså mindre och nystartade företag liksom hushåll som vill köpa sommarstuga runt om i Sverige för sin finansiering beroende av att det handlas globalt och i gigantisk skala i värdepapper och derivat som dessa företag och hushåll själva aldrig kommer i kontakt med.</p>
<h2>Banksektorns likviditetsskapande</h2>
<p>I likhet med andrahandsmarknaderna för värdepapper erbjuder således bankerna en metod för att förena placerarnas efterfrågan på likviditet med låntagarnas behov av långfristig finansiering. Bankerna träder in mellan långivare och låntagare, som s.k. intermediär, tar emot insättningar med närmast obegränsad uppsägningsrätt och lånar sedan ut pengarna till företag, hushåll, kommuner osv. i former, som åtminstone de facto är mycket långfristiga. Banker lånar alltså in kort och lånar ut långt, så att både sparare och slutinvesterare får sina önskemål tillgodosedda. Spararna får därmed mycket hög likviditet i sina placeringar (bankinsättningar), medan de som lånar till investeringar och konsumtion får lån med långa uppsägningstider som tr yggar finansieringen av deras verksamhet, och eftersom avkastningen på långa bundna investeringar är relativt hög, kan bankerna betala ränta på insättningarna, trots dessas omedelbara uppsägningsrätt. Samtidigt blir naturligtvis räntan för låntagarna lägre än den de skulle ha fått betala om spararna hade måst övertalas att placera direkt i illikvida lån till de förra.</p>
<p>I stället för att hushåll och företag finansierar andras investeringar genom att köpa värdepapper (skuldbevis) som de senare emitterar, träder alltså bankerna emellan och uppträder som finansiella intermediärer. Därmed får de en mycket viktig, men också ömtålig, roll i den finansiella sektorn. Eftersom de levererar likviditet till systemet genom att erbjuda insättarna hög likviditet och själva acceptera låg likviditet på sina egna placeringar, blir de känsliga för finansiell oro. Systemet bygger ju på de stora talens lag. Risken för att en enstaka insättare plötsligt skall vilja ta ut sina pengar är hög, men risken för att många samtidigt skall komma på denna ide är under normala förhållanden liten och kan därför hanteras med en mycket måttlig kassahållning. Risken för plötsliga uttag av insättarna är under normala tider helt enkelt en osystematisk (specifik) risk. Bankerna kan här ses som försäkringsgivare genom att de ordnar en poolning av de risker som är förenade med att placera i illikvida tillgångar och låter insättarna betala en försäkringspremie för detta i form av lägre avkastning på insättningarna än banken har på utlåningen.</p>
<p>Förhållandena är dock inte alltid normala. Det kan sprida sig en fruktan bland flertalet insättare för att en bank inte har tillräckliga medel för att lämna tillbaka pengarna till insättarna, så att de kommer i stort antal samtidigt för att ta ut sina pengar, dvs. risken för uttag skulle kunna bli systematisk. I sådana fall skulle bankens likvida medel snabbt vara förbrukade.</p>
<p>Problemet uppkommer genom att banksystemet inte självt kan ha tillgång till likviditet genom någon välfungerande andrahandsmarknad för sina egna tillgångar och alltså inte snabbt kan realisera dessa för att möta insättarnas uttag. Som utvecklades ovan, beror detta i sin tur på att bankernas tillgångar i huvudsak utgörs av utlåning till hushåll och företag som inte är tillräckligt allmänt kända och genomlysta och där värdet av fordringarna därmed är svårbedömt för utomstående.</p>
<p>Bankutlåning som finansieringsform förekommer ju just därför att det finns behov av finansiering till hushåll och framför allt små och medelstora företag, där kreditriskerna inte är tillräckligt genomskinliga för att möjliggöra hantering på en anonym värdepappersmarknad.</p>
<p>Därmed kan bankernas fordringar på företag och hushåll inte snabbt avyttras, eftersom det inte finns några köpare som tillräckligt snabbt kan bedöma värdet av dessa fordringar.</p>
<h2>2.5 Banksystemets likviditet och soliditet</h2>
<p>Bankerna levererar således samhällsekonomiskt utomordentligt värdefull, för att inte säga oundgänglig, likviditet till marknaderna till priset av en struktur i sina balansräkningar, som medför stor sårbarhet vid bankpaniker. Genom att en så liten del av bankernas tillgångar hålls i likvid form, blir sårbarheten då så stor att problemet, om det uppstår, bara kan lösas genom att statsmakten via centralbanken uppträder som en outtömlig lender of last resort.</p>
<p>Det finns ett liknande problem med bankernas soliditet. Bankerna tar emot insättningar som insättarna är vana vid att betrakta som riskfria, medan utlåningen självklart är förenad med risk. Bankerna kräver visserligen säkerhet för lånen i form av panter, dvs. rätt till intäkterna av en försäljning av låntagarens realkapital, om det värsta inträffar, men sådant realkapital kan av många olika anledningar förlora i värde och det förlorar än mer i värde, om det måste realiseras i stor skala för återbetalning av lån.</p>
<p>Vid kreditförluster som hotar soliditeten  i banksystemet är centralbanken inte någon automatisk lender of last resort. Dess uppgift är att säkerställa likviditeten  i solventa banker vid bankpaniker. Grundprincipen vid kreditförluster i banker är i första hand naturligtvis att aktieägarna i bankerna får ta förlusten och så skedde t.ex. i den svenska bankkrisen i början av nittiotalet. Problemet är att soliditeten är så låg i bankerna, helt i enlighet med internationella regler. Att reglerna tillåter detta, beror på att de stora talens lag även på denna punkt normalt skall innebära att risken för kreditförluster är aktuariemässigt beräkningsbar och i praktiken bortdiversifierad. Bankerna antas ta högre ränta på mera riskfyllda lån och de kreditförluster som normalt faller ut skall därför kunna täckas av räntenettot.</p>
<p>Om emellertid kreditförlusterna växer snabbt i landet genom en nationell kris och de tillgångar som ligger som säkerheter för banklånen måste börja realiseras, faller naturligtvis dessa tillgångsvärden, dvs. värdena på fastigheter, aktier m.m., och bankerna kan mycket snabbt bli insolventa. Egenkapitalet täcker inte förlusterna och om banker tillåts gå omkull, förlorar insättare, som trodde sig vara skyddade mot förluster, sina pengar. Detta kan underminera förtroendet hos allmänheten för hela det finansiella systemet och medföra svåröverskådliga långsiktiga realekonomiska och politiska konsekvenser. Därtill kommer, som vi nu skall ta upp i nästa avsnitt, att bankerna svarar för det nationella betalningssystemet, varför i varje fall de större bankerna helt enkelt inte kan tillåtas gå i konkurs.</p>
<h2>2.6 Betalningsförmedling</h2>
<p>Den tredje grundläggande uppgiften för finanssektorn är att t illhandahålla funktionen betalningsförmedling. Denna funktion är intuitivt fattbar. Det är självklart för alla utan föregående studier att en ren bytesekonomi är extremt underlägsen olika former av penningekonomi och de flesta har därtill någon gång under sin utbildning fått lära sig att pengar har tre roller, som bytesmedel, värdemätare och värdebevarare.</p>
<p>Bytesmedelsaspekten är den mest självklara och också den mest fundamentala. Så fort man tänker tanken att det skulle vara nödvändigt att hitta någon som dels har det jag just vill byta till mig, dels vill ha just det jag har erbjuda i utbyte, inser man hur effektiv en penninghushållning är jämfört med en bytesekonomi utan pengar. I läroböckerna brukar man ta exempel av typen att en brandman vill byta 10 arbetstimmar som brandman mot en ny sommarkostym. Möjligheterna att i en ren bytesekonomi kunna genomföra ett sådant byte ter sig minst sagt små, dvs. transaktionskostnaderna framstår som astronomiska. Ett allmänt accepterat bytesmedel, pengar, är oundgängligt, trots den finansiella teknologins snabba utveckling, och pengar är genom sin höga, för att inte säga perfekta, likviditet överlägsen andra tänkbara bytesmedel av typen räntebärande fordringar, där kontraktsslutande parter alltid skulle behöva klara ut värdet av bytesmedlet vid kontraktets ingående (Dowd 1996, kap 10; White 1987, s. 452).</p>
<p>Varje lärobok i penningteori utvecklar dessutom den samhällsekonomiska vinsten av att ha en värdemätare, dvs. någon nyttighet att uttrycka värdet av alla andra nyttigheter i för att hålla nere antalet priser som skall registreras och memoreras för att ligga till grund för ekonomiska beslut. Genom att använda pengar som värdemätare får vi samma antal penningpriser som antal varor och tjänster. Utan en sådan värdemätare skulle vi tvingas arbeta med miljontals relativpriser och därmed dra på oss enormt mycket högre informationskostnader. Vi skulle därmed få tillgång till en mycket mindre volym av varor och tjänster.</p>
<p>Penningens roll som värdebevarare är kanske mindre påtaglig med en utbyggd finanssektor, där andra värdepapper än avista fordringar på staten är en naturligare placering för den som inte vill använda sina inkomster omedelbart utan av något skäl vill uppskjuta konsumtion och investeringar. Användandet av pengar minskar dock kraven på synkronisering av in- och utbetalningar, vilket innebär att pengar även i vår tid har en roll som värdebevarare.</p>
<p>Det är knappast befogat att ytterligare utveckla fördelarna med en penninghushållning i någon form. Res ipsa loquitur!  Det vi intresserar oss för här är ju den finansiella sektorns roll i betalningsförmedlingen. I första hand är det då fråga om bankernas och postgirots centrala roll och framväxten av nya betalningssystem via internet. Transaktioner med hjälp av pengar i den fysiska formen sedlar och mynt som överlämnas till leverantören av en vara eller tjänst står ju för en allt mindre del av alla betalningar i ekonomin. Betalningar går i största utsträckning via olika konton i banksystemet och postgirot och det är naturligtvis en oundgänglig förutsättning för en avancerad ekonomi att dessa betalningar kan ske säkert och snabbt. En ständigt ökad effektivitet i betalningsförmedlingen är en grundläggande beståndsdel i den ekonomiska tillväxten.</p>
<h2>Betalningsförmedlingens samhällsekonomiska betydelse</h2>
<p>Man behöver bara föreställa sig att alla betalningar skulle ske med sedlar och mynt för att inse att den samhällsekonomiska vinsten av en effektiv betalningsförmedling är överväldigande. Medborgarna skulle då vara tvungna att personligen hämta ut löner, pensioner, bostadsbidrag, barnbidrag osv. en gång i månaden hos arbetsgivare, stat, kommun eller försäkringsbolag i sedlar och mynt och de skulle också alla betala kontant inte bara vid inköp i vanlig detaljhandel och på bensinmackar utan de skulle även tvingas betala hyra, försäkringar, medlemsavgifter, skatter, räntor och amorteringar direkt till slutmottagaren med sedlar och mynt. Tankeexperimentet förutsätter naturligtvis också att även företag och myndigheter skulle sköta alla betalningar mellan sig på detta sätt.</p>
<p>Den bild man ser framför sig blir helt absurd. Fysiska personer skulle tvingas använda större delen av sin tid till att färdas omkring med stora mängder kontanter för att genomföra betalningar, varvid det skulle bli litet tid över för andra produktiva verksamheter. Vårt nuvarande samhälle skulle helt enkelt inte vara möjligt utan det sofistikerade betalningssystem som bankerna erbjuder.</p>
<p>Det går naturligtvis inte att på ett meningsfullt sätt kvantifiera det totala bidraget till samhällsekonomin av att ha det betalningssystem som dagens finanssektor tillhandahåller. En jämförelse mellan dagens ekonomi och en ekonomi utan ett sådant effektivt betalningssystem innebär en jämförelse med ett fullständigt annorlunda samhälle som vi knappast kan föreställa oss. Däremot kan vi göra enkla räkneexempel på marginalen för att få en fingervisning om vilken betydelse betalningssystemets ökade produktivitet har för den totala ekonomin. Vi kan t.ex. välja att jämföra dagens betalningssystem med ett bara något mera primitivt betalningssystem av den typ vi hade i början av femtiotalet. Det var en tid då löntagarna faktiskt köade (i många fall varje vecka) för att få ett lönekuvert med kontanter, försäkringsanställda cyklade runt och tog upp livförsäkringspremierna i hemmen flera gånger per år, fackföreningskassörer cyklade runt och tog upp fackföreningsavgiften och nästan alla medborgare gick till posten för att betala hyran, prenumerationer, medlemsavgifter osv.</p>
<p>Antag att ett sådant system skulle kräva ett par timmar i veckan extra för varje vuxen medborgare för att genomföra betalningar jämfört med hur det faktiskt är idag. Drygt sju miljoner vuxna svenskar skulle därmed använda 700 miljoner arbetstimmar extra för att klara sina betalningar, vilket representerar en arbetskraftskostnad på åtminstone 150 miljarder kr, dvs. över 7 procent av hela BNP. Som vi skall se i ett senare kapitel är detta mer än hela finanssektorns andel av resursförbrukningen i landet. Räkneexemplet visar hur viktig finanssektorns förmåga att leverera en effektiv betalningsförmedling är.</p>
<p>Förutsättningarna för att betalningsförmedlingen skall öka sin produktivitet och därmed möjliggöra snabb tillväxt i den reala ekonomin är att finanssektorn präglas av snabb teknisk och institutionell utveckling. Betalningar skall ju inte bara gå snabbt och kräva ett minimum av reala resurser utan måste också genomföras med mycket hög säkerhet. Detta kräver i sin tur fungerande konkurrens, goda offentliga regelverk och effektiv tillsyn.</p>
<p>Under nittiotalet har utvecklingen gått i denna önskvärda riktning. Den finansiella teknologin går fram med stormsteg. Penninghushållningen började i forntiden med mycket dyra betalningsmedel som måste brytas som malm, renas till metaller och delas upp i lämpliga stycken, vars renhet och vikt kunde kontrolleras. Nu är vi framme vid sedlar som snabbt kan tas ur bankomater, girosystem, betalkort, smart cards och internetbetalningar. Andelen kontantbetalningar med användning av sedlar och mynt av det totala antalet betalningar ligger nu under 10 procent i Sverige och har i Frankrike och Tyskland beräknats ligga på 2 respektive 5 procent (Snellman-Vesala-Humphrey 1999). Konkurrensen har skärpts mellan bankerna och finansbolagen och stora detaljhandelskedjor, bensinbolag osv erbjuder i växande omfattning egna betalkort och inlåningskonton. Efter finanskrisen i början av årtiondet har både Finansinspektionen och Riksbanken reformerats och tillsynslagstiftningen har skärpts.</p>
<h2>Betalningssystemets utveckling ändrar förutsättningarna för penningpolitiken</h2>
<p>Man kan i princip tänka sig ett system där nästan alla betalningar sker genom omedelbar elektronisk debitering och kreditering av konton och där många betalningar bara nettas mot varandra. Teoretiskt kan betalningsförmedlingen effektiviseras därhän att behovet av en penningmängd nästan försvinner samtidigt som pengarnas omloppshastighet blir mycket variabel och svårförutsedd. En utveckling i denna riktning har redan ändrat förutsättningarna för centralbankernas penningpolitik. Under sextio- och sjuttiotalet gick tänkandet kring penningpolitiken i många länder i monetaristisk riktning i den meningen att centralbanker övergick till att försöka styra inflationstakten genom att stabilisera penningmängdens tillväxttakt mätt på något lämpligt sätt. Utgångspunkten var då föreställningen att penningmängdens ökningstakt åtminstone på medellång sikt uppvisade en god samvariation med inflationstakten, därför att efterfrågan på pengar var ganska stabil.</p>
<p>Utvecklingen av betalningsförmedlingen tycks underminera detta samband och mest då i de länder där den finansiella revolutionen har hunnit längst. Dit hör framför allt de anglosaxiska länderna, men också Sverige. Den omläggning av penningpolitiken som genomförts i olika länder från att styra penningmängden till att målsätta inflationstakten direkt hänger nära samman med denna pågående snabba tekniska och institutionella utveckling i den finansiella sektorn.</p>
<h2>2.7 Vart är finanssektorn på väg? – Om intermediärer, branschglidning och värdepappersmarknader</h2>
<p>Fördelningen av finanssektorns verksamheter mellan värdepappersmarknader och intermediärer skiljer sig åt mellan länderna. Ofta används begreppen marknadsorienterade och bankorienterade system för att karakterisera skillnaderna i detta avseende. Den amerikanska finanssektorn brukar ses som utpräglat marknadsorienterad, medan den tyska uppfattas som utpräglat ba nkorienterad. Den svenska finanssektorn får sägas ligga närmre den anglosaxiska marknadsorienterade. Dessa skillnader återspeglar naturligtvis olikheter både i gällande lagstiftning och i ekonomiskhistoriska erfarenheter. Under alla förhållanden pågår nu intressanta förändringar i denna struktur.</p>
<p>Eftersom vi förklarar förekomsten av intermediärer av olika slag med asymmetrisk information, skalfördelar och dylikt är det uppenbart att framstegen inom informationshantering och annan finansiell teknologi kan förskjuta gränserna mellan intermediärer och värdepappersmarknader och mellan olika slag av intermediärer. I vår tid då just informationsteknologin går framåt med stormsteg, är detta uppenbart fallet. Ända sedan början av åttiotalet har det som R.C. Merton har kallat den finansiella innovationsspiralen präglat de finansiella marknaderna (Merton 1993, Merton 1995, Santomero-Babbel 1997). Strukturella förändringar i finanssektorn drivs dessutom på av de avregleringar av finansmarknaderna som har skett i Västeuropa och som pågår i Asien och Latinamerika. Världen har under åttio- och nittiotalet gått igenom en finansiell revolution som ännu inte har avslutats.</p>
<p>Framstegen inom informationsteknologin och den finansiella teknologin i allmänhet driver inte utvecklingen inom finanssektorn i en enda riktning. Den medför både ökad och minskad roll för olika intermediärer, den leder till både ökade skalfördelar och minskade, den leder både till hopsmältning av olika finansiella aktiviteter inom stora finanshus och till fragmentering, där nya nischföretag tar hand om specialiserade funktioner.</p>
<p>En tendens är att anonyma värdepappersmarknader övertar funktioner från intermediärer. Det pågår en desintermediering och värdepapperisering, som möjliggörs av förbättrade metoder att hantera det som ovan kallades asymmetriskt fördelad information i finanssektorn. Genom att analytiker förfogar över alltmera raffinerade värderingsinstrument, genom att ratinginstituten växer och blir fler, genom att prissättningen blir mera sofistikerad, blir det möjligt för mindre företag och kommuner att emittera aktier, obligationer och andra skuldbevis på marknaden i stället för att låna av en intermediär. Så kallade skräpobligationer (junk bonds) är ett sätt att värdepapperisera finansiering som eljest skulle ha gått via intermediärer som banker och finansbolag. Genom att erbjuda högre ränta på ett fastförräntat papper kompenseras för den sämre genomlysningen och högre risken. En investeringsbank eller en emissionsavdelning i ett finanshus som sköter emission och värdering av sådana papper krävs dock för att hantera informationsproblemet.</p>
<p>Behovet av att göra mera sofistikerade riskbedömningar och låta dessa ge utslag i olika nivåer av finansierings- och försäkringskostnader blir allt större. Den traditionella situationen har varit att en bank har ett mycket långvarigt kundförhållande och ger kunden lån för olika ändamål och med olika löptider till kostnader som inte varierar särskilt mycket. Detta har kunnat försvaras med att risken i bankens hela engagemang med kunden ifråga styr kreditvillkoren och att det således inte har funnits särskilt starka skäl att differentiera kreditvillkoren mellan olika finansieringar för samma kund. När värdepapperisering alltmera konkurrerar som alternativ med bankutlåning, ligger det i bankens/intermediärens intresse att börja differentiera kreditvillkoren för olika lån för att inte de minst riskfyllda och lättast bedömbara finansieringarna skall gå banken förbi och värdepapperiseras. Utvecklingen tenderar att driva bankerna att alltmera renodla sin roll som kreditutvärderare och finansiär samtidigt som konkurrensen på både in- och utlåningssidan från värdepappersmarknaden och nya typer av finansinstitut steg för steg bryter upp den oligopolstruktur som eljest har präglat banksektorn under efterkrigstiden (SOU 1998:160, kap. 3).</p>
<p>Det normala i Sverige är fortfarande att lån för att finansiera bostäder lämnas av en intermediär, ett hypoteksinstitut, som finansierar sig genom att emittera bostadsobligationer. Tendensen i anglosaxiska länder är att förpacka sådana bostadslån i form av asset-backed securities och sälja dem direkt till slutplacerare som försäkringsbolag och liknande. En sådan värdepapperisering är också på väg på andra områden såsom bilkrediter och kontokortskrediter (Phillips 1996). En fördel som då vinns är att kravet på kapitaltäckning som drabbar banker och hypoteksinstitut undgås med denna teknik. Flertalet länder i Västeuropa har infört lagstiftning som reglerar värdepapperiserad bostadsfinansiering. I Sverige har metoden inte kommit igång på allvar på grund av att sådan lagstiftning inte ännu har införts. Tidigare försök har därför fått förläggas utanför landets gränser (Jussil 2000).</p>
<p>Likviditet kan erbjudas av s.k. money market mutual funds (MMMF), vilket är f onder som tar emot insättningar och placerar alla insatta medel i helt likvida former som korta statspapper och erbjuder betaltjänster via check- och girokonton. Kreditrisker kan läggas av via derivatmarknaden, kreditförsäkring osv. Ränteswapar är ett sätt för t.ex. företag som inte kan komma åt billig finansiering till fast ränta via obligationsmarknaden att byta (swappa) till sig fastförräntad finansiering från ett företag som har tillgång till denna marknad. Optioner, terminer och futures har redan nämnts. Allt detta är förändringar som minskar utrymmet för intermediering, t.ex. för klassisk bankfinansiering. Traditionell bankverksamhet utsätts således för konkurrens från alla håll och kanter och starka krafter drar utvecklingen i riktning mot en specialisering och fragmentisering inom finanssektorn.</p>
<p>Vi ser över huvud taget en upplösning av olika funktioner i den finansiella marknaden som vi har varit vana vid att se sammanfogade och hanterade inom en institution (Brennan 1997). Som vi har beskrivit det ovan, har en bank traditionellt tagit emot inlåning på konto från allmänheten och erbjudit insättarna praktiskt taget total likviditet samt olika betalningsförmedlingstjänster via bankgiro, checkräkning och betalkort. Sedan har banken marknadsfört krediter, kontrollerat kreditvärdigheten, givit krediter, övervakat krediter och burit kreditriskerna. En tydligt urskiljbar tendens är att finansmarknaden genom nya instrument och nya institutioner möjliggör separation av alla dessa funktioner liksom den redan tidigare har möjliggjort separation av sparande- och investeringsbeslut och av långivares och låntagares tidshorisonter och riskpreferenser. En trend är därför framväxten av finansiella nischföretag som utnyttjar skalfördelar genom specialisering på ett litet urval finansiella tjänster.</p>
<p>Andra krafter drar emellertid i motsatt riktning. Skalfördelar i kapitalbas och informationssystem, synergieffekter mellan olika typer av intern kompetens och information samt möjligheten att utnyttja den nära (och dyra) kontakt med allmänheten som bankerna har via sina kontorsnät för produktion och försäljning av alla typer av finansiella tjänster talar för finanshus med verksamhet som täcker hela den finansiella sektorns totala utbud. Internetutvecklingen och den snabbt stigande persondatorkompetensen hos kunderna kan dock samtidigt komma att medföra att kontorsnäten förlorar i betydelse och allmänheten kan bli alltmera intresserad av att få finansiell och försäkringsrelaterad rådgivning av oberoende rådgivare som inte behöver misstänkas för att alltid hänvisa till alternativ som det egna finanshuset erbjuder.</p>
<p>Man skall vidare inte underskatta den strävan efter marknadsdominans i syfte att skörda monopolräntor som finns i alla branscher. Kontrollerande ägare och företagsledare talar sällan eller aldrig om denna aspekt, men det är självklart att i strävan att maximera företagets värde är ökad marknadsdominans en tilltalande väg som dessutom har den fördelen att företagsledningen där har ett naturligen sammanfallande intresse med aktieägarna. Företagsledare sitter säkrare i sadeln om konkurrensen är mindre intensiv och de vinner i status genom att leda större företag. Från samhällsekonomisk synpunkt är en utveckling mot större företag som styrs av syftet att vinna marknadsdominans däremot naturligtvis inte önskvärd.</p>
<p>Utvecklingen går således i båda riktningarna. Oberoende, starkt specialiserade, finansföretag ökar i antal på många områden, men samtidigt går banker ihop med varandra och med försäkringsbolag och blir stora finanshus eller finansiella konglomerat. Någon tendens till s.k. smala banker som opererar på egen hand utanför sådana finansiella koncerner är knappast skönjbar.</p>
<p>Strukturen i finanssektorn påverkas naturligtvis inte bara av tekniska och organisatoriska innovationer utan också av förändringar i efterfrågan på finansiella tjänster. Den demografiska utvecklingen i Sverige liksom i resten av västvärlden innebär att vi lever allt längre som pensionärer och utbildar oss allt längre innan vi kan börja förvärvsarbeta. Allt högre förvärvsinkomster blir alltså allt ojämnare fördelade över livscykeln. För att utjämna konsumtionsmöjligheterna, krävs därmed allt större sparande under den senare delen av individens yrkesliv, dvs. ungefär under livsfasen 45-65 år. Pensionssparandet växer dramatiskt och effekten förstärks av en allt starkare tendens till övergång från fördelningstill premiereservsystem. Detta betyder att efterfrågan på förmögenhetsförvaltning av framför allt aktier fortsätter att växa, medan efterfrågan på likvida tillgångar sannolikt sjunker på finansiella marknader, där möjligheten att snabbt kunna ta upp lån hela tiden förbättras. Även detta bidrar till att flytta tyngdpunkten från traditionell bankverksamhet till andra finansiella tjänster.</p>
<p>En marknadsekonomi med låg inflation medför dessutom antagligen att riskerna ökar i finansieringen av bostäder. Högbelånade småhus och bostadsrätter utgör större risker, när prisnivån ligger stilla eller rent av överraskar nedåt. Tidigare innebar de höga nominella räntorna, som inflationen motiverade, att bostadskrediterna amorterades av realt i relativt snabb takt. Hushållen kommer därmed antagligen att behöva disponera om sina portföljer och kommer kanske att efterfråga möjligheter att försäkra sig mot risken för stora fall i egenkapitalet.</p>
<p>De tendenser som nu syns till att viktiga ledningsfunktioner i de största svenska företagen glider ut ur landet kan innebära att det blir ett allt viktigare nationellt intresse att nystartade och små företag växer sig stora och fyller på underifrån med kvalificerade arbetsuppgifter inom företagsledning, forskning och utveckling, finansiering m.m. Då blir försörjningen med riskkapital för de mindre företagen kanske av avgörande betydelse. Som konstaterades ovan i avsnittet om intermediärer är bankernas roll för de mindre företagens finansiering fortfarande central, trots möjligheterna till värdepapperisering genom utveckling av riskkapitalbolag och genom introduktion av mezzanininstrument. Riskkapitalbolag måste dessutom i viss utsträckning ses som intermediärer, som kan bidra med riskkapital till nystartade och små företag genom att de förvärvar ingående kunskap om dessa. Frågan om AP-fonderna skall få placera i onoterade aktiebolag kom därför upp till diskussion under nittiotalets slut.</p>
<p>Behovet av finansiella intermediärer försvinner naturligtvis inte, eftersom dessas existens bygger på förekomsten av asymmetri i informationsfördelningen, en företeelse som är så fundamental att den inte gärna kan antas vara på väg att försvinna. Den finansiella intermedieringens omfattning kan kanske ses som resultatet av två, av varandra oberoende, motverkande krafter. Å ena sidan eroderar informationsteknologins framsteg hela tiden denna asymmetri, å andra sidan ökar efterfrågan på effektiv riskhantering med tilltagande specialisering och högre per capitainkomster och leder till tillväxt av de marknader som präglas av asymmetriskt fördelad information. Sannolikt är det dock så att banker i snäv mening, dvs. intermediärer som tar emot inlåning och omvandlar till illikvida fordringar (omvandling av tillgångar) förlorar i betydelse medan pensionsfonder och därmed kapitalförvaltning växer. Under perioden 1985-1998 sjönk t.ex. bankinlåningens andel av hushållens totala tillgångar från 39 till 23 procent, medan andelen aktieinnehav steg från 31 till 41 procent.</p>
<p>Denna utveckling har intressanta konsekvenser för bankernas intäkter och kostnader. För det första vilar bankkoncernernas verksamhet därför allt mera på produktion av finansiella tjänster som genererar avgifter och provisioner i stället för på omvandling av inlåning till illikvida fordringar som ger ett räntenetto. För det andra är det rimligen så att den finansiering som är lättast att värdepapperisera är den som är billigast att få information om, billigast att övervaka och minst riskfylld. Kvar i själva banksystemets utlåning blir därmed den finansiering som är dyrast att hantera och mest riskfylld, vilket under i övrigt lika förhållanden innebär att bankernas marginaler mellan in- och utlåningsräntor måste antas stiga.</p>
<p>Att värdera denna utveckling från samhällsekonomisk synpunkt låter sig inte så lätt göras. Den äger emellertid rum på en avreglerad marknad, där vi inte har skäl att tro att det skulle föreligga exceptionellt stora marknadsmisslyckanden, dvs. där skillnaden mellan privatekonomisk och samhällsekonomisk lönsamhet inte kan antas divergera särskilt mycket. Marknadsmisslyckanden i den finansiella sektorn visar sig vanligen ha att göra med bristande genomlysning, vilket i sin tur beror på brister i staternas regelsystem och tillsyn (Dermine 1996). Detta talar för att utvecklingen är samhällsekonomiskt lönsam förutsatt att den finansiella sektorn är underkastad regelsystem och tillsyn som ger stabilitet och hindrar omfattande finanskriser utan att hindra samhällsekonomiskt lönsamma finansiella innovationer.</p>
<p>En intressant följd av den beskrivna utvecklingen på finansmarknaderna är att avkastningskravet på aktier tenderar att falla (och därmed leda till ett historiskt lyft av kursnivåerna). Vi kan urskilja tre faktorer som tenderar att förskjuta efterfrågan från mera likvida och säkra placeringar som insättningar i bank och obligationer. För det första är en allt större del av sparandet mycket långsiktigt pensionssparande, där kravet på likviditet i placeringarna är väsentligt lägre än för annat sparande. För det andra är aktieplaceringar nu väsentligt mera likvida än tidigare genom effektivare global handel med många fler aktörer än förr. För det tredje har en allt effektivare finanssektor gjort det möjligt att på ett helt annat sätt än tidigare åstadkomma riskspridning och omfördela risker i en aktieportfölj med hjälp av framför allt optioner. Från samhällsekonomisk synpunkt innebär detta att riskkapital har blivit allt billigare, vilket rimligen ger högre produktion per capita.</p>
<p>En utgångspunkt för att mera allmänt bedöma den samhällsekonomiska effekten av finanssektorns snabba förnyelse är förhållandet att sparande och försäkring i stor utsträckning kan ses som substitut för varandra. Finanssektorns alltmer sofistikerade riskhantering kan därmed antas innebära att det allmänna behovet av likviditet och soliditet sjunker och att systemet därmed medför att sparmedlen används allt effektivare. Det är tänkvärt att USA, som har världens i många avseenden mest avancerade finansiella sektor, kan ha lägre sparande och investeringar än något annat OECD-land år ut och år in, och ändå upprätthålla världens högsta per capita inkomst och under en stor del av nittiotalet registrera en av västvärldens högsta tillväxttakter.</p>
<h2>3 Vad är det för fel på den finansiella sektorn? – Om den finansiella sektorns samhällsekonomiska dysfunktioner</h2>
<p>I föregående kapitel analyserade vi den finansiella sektorns funktioner i samhällsekonomin och konstaterade att dessa är helt grundläggande för produktivitet och materiellt välstånd. Sektorn beskrevs där som en oundgänglig del av den samhällsekonomiska infrastruktur utan vilken ett någorlunda avancerat ekonomiskt system inte kan fungera, en sektor att jämställa med transportsektorn eller energisektorn.</p>
<p>Allmänhetens syn på vad som sker i finanssektorn präglas emellertid av en betydande skepsis. Delvis har denna djupa rötter i olika kulturer. Förbud mot att ta ränta och förakt för penningmånglare har gamla anor och även i vår tid har motviljan mot den finansiella sektorn tidvis varit stark. I inledningen till filmen Bonnie och Clyde, som handlar om två legendariska amerikanska bankrånare under mellankrigstiden, ger Clyde medlidsamt sin pistol till en bonde för att låta honom skjuta sönder den skylt banken har satt upp på gårdsplanen efter konkursen. Bakgrunden är där depressionen, som ruinerade många människor, och vreden riktades naturligt nog ofta mot banksystemet som ju var och är den institution från vilket det obehagliga budskapet om konkurs måste komma. Den som har gått i konkurs eller misslyckats med att finansiera sitt ekonomiska drömprojekt är sannolikt ofta benägen att skylla på den bank som sade nej till ytterligare krediter.</p>
<p>Medan föregående kapitel handlade om den finansiella sektorns funktioner i samhällsekonomin, skall detta kapitel däremot handla om finanssektorns dysfunktioner. Vi börjar med några sådana problem som är någorlunda välstuderade och belagda, nämligen:</p>
<p>Vilka olika slag av risker finns i den finansiella sektorn.</p>
<p>Varför uppstår finanskriser och hur farliga är de?</p>
<p>Vad kan och bör staten göra för att reducera riskerna för finansiella kriser och andra dysfunktioner?</p>
<p>Vi avslutar sedan kapitlet med några ytterst kortfattade personliga reflektioner kring två frågor som ofta dyker upp i debatten men inte har blivit föremål för omfattande forskning, nämligen:</p>
<p>Undermineras det demokratiska systemets möjligheter att bedriva ekonomisk politik av finansmarknaden?</p>
<p>Vad beror det på att ersättningarna i den finansiella sektorn tycks vara oproportionerligt höga för vissa befattningshavare och vissa typer av tjänster?</p>
<h2>3.1 Olika slag av risker i den finansiella sektorn</h2>
<p>Vi konstaterade i föregående kapitel att en av den finansiella sektorns viktigaste uppgifter är att t illhandahålla möjligheter till riskminskning och riskomfördelning för hushåll, företag och offentliga myndigheter.</p>
<p>Det kan därför te sig paradoxalt att den finansiella sektorn så ofta misslyckas med att hantera sin egen riskexponering och därmed hamnar i svårkontrollerade förlustsituationer och branschkriser. I själva verket är det naturligtvis inte paradoxalt. Finanssektorns uppgifter är ju sådana att de finansiella företagen ingår kontrakt som är förenade med svårbedömda risker och som skall matchas så att riskerna sprids. Som vi redan har sett är det t.ex. i bankernas fall så att en av deras huvuduppgifter är att med hjälp av mismatch, dvs. genom att låna in kort och låna ut långt, skapa likviditet i samhällsekonomin. Finanssektorn har därför att hantera mängder med olika osystematiska risker som under vissa förhållanden kan bli systematiska och har att brottas med incitamentsstrukturer som kan driva handläggare på olika nivåer att ta för höga risker.</p>
<p>Banklagskommittén gör följande systematisering av olika slag av risker som framför allt bankrörelse är förenade med (SOU 1998:160):</p>
<h2>I. Finansiella risker</h2>
<p>1 Marknadsrisk (aktiekursrisk, växelkursrisk, ränterisk) 2 Likviditetsrisk 3 Kreditrisk (kreditfordringsrisk, motpartsrisk)</p>
<h2>II. Operativa risker</h2>
<p>1 Handläggningsrisk 2 Intern kontrollrisk 3 Teknisk risk</p>
<h2>III. Systemrisker</h2>
<h2>IV. Legala risker V. Politiska risker VI. Rörelserisker</h2>
<p>Vi skall i korthet kommentera dessa risker. Marknadsrisker  är helt enkelt risken för att värdet på olika värdepapper skall förändras genom att aktiekurser, växelkurser eller räntor förskjuts. En fullständig matchning som eliminerar marknadsrisken är inte alltid möjlig. Banker förlorar t.ex. normalt pengar om marknadsräntorna stiger. Detta beror på att räntebindningstiderna på skuldsidan, dvs. i inlåningen, är korta, så att ränteuppgången slår igenom snabbt där, samtidigt som svenska banker har betydande obligationsinnehav, vilket innebär att räntebindningstiderna är ganska långa på tillgångssidan.</p>
<p>Vid ränteuppgång måste alltså bankerna nästan omedelbart börja betala mer ränta till insättarna, medan ränteavkastningen på obligationsportföljen är oförändrad på kort sikt och förändras mycket långsamt efter hand som olika obligationer förfaller och ersätts av nya som återspeglar det högre ränteläget.</p>
<p>Likviditetsrisk  ligger inbyggt i bankernas själva affärsidé, såsom konstaterades i föregående kapitel. En bank lånar ju in kort och erbjuder insättarna möjligheten att ta ut pengarna snabbt, dvs. oftast utan uppsägningstid, men lånar ut till projekt som innebär att den inte kan få tillbaka pengarna snabbt. Om ett större antal viktiga insättare skulle vilja ta ut sina pengar kan banken drabbas av likviditetsbrist. Med den gigantiska globala interbankmarknaden kan en bank dock alltid låna upp behövlig likviditet förutsatt att den är solid och så genomlyst att detta förhållande är uppenbart för andra aktörer på marknaden. En solid banks likviditetsrisk innebär därför knappast något större hot än att enstaka affärsmöjligheter kan komma att missas medan likviditetsproblemet löses.</p>
<p>Kreditrisk  är det som man normalt tänker på i samband med bankkriser och allmänna finanskriser. Om man har fordringar på andra i form av givna lån eller genom värdepapper som obligationer och certifikat utfärdade av andra än stater, kan man inte vara säker på att låntagaren/emittenten kommer att kunna uppfylla sina åtaganden. Pengar kan därmed förloras. I vår tid med växande global värdepappershandel och en grosshandelsmarknad där banker och storföretag handlar i risk, finns det dessutom ständigt en stor volym affärer som har avslutats, men inte avvecklats, dvs. likvid har inte erhållits av motparten. Sådana s.k. motpartsrisker är naturligtvis en form av kreditrisk.</p>
<p>Operativa  (eller administrativa ) risker  har tilldragit sig ökad uppmärksamhet senare tid. Med handlä ggningsrisk menas då misstag som kan begås vid affärers genomförande (redovisning, registrering, dokument m.m.), medan intern kontrollrisk syftar på problemet att medarbetare bryter mot lagstiftning eller interna bestämmelser, vanligen genom att ta större risker än de har rätt till. Sådana brott av en anställd mot regelverken förekommer ingalunda enbart i syfte att berika den anställde utan har ofta som mål att skapa stora vinster åt det finansiella företag som är arbetsgivare (om än för att därmed indirekt förbättra den anställdes framtida anställningsvillkor och interna karriär kan man förmoda). Tekniska risker hänger ofta ihop med datorer, datasystem och telekommunikationer, men kan också vara resultat av illa utformade system för kreditvärdering och dylikt.</p>
<p>Systemrisker  hänger framför allt samman med den enorma volymen transaktioner som sker i den globala grosshandelsmarknaden och som expanderar starkt genom tillväxten av derivathandeln. När banker och andra finansinstitut handlar över grosshandelsmarknaden i det vällovliga syftet att kontrollera sin riskexponering kan de komma upp i så stora volymer att överenskomna men fortfarande utestående, alltså ickeavvecklade, affärer kan komma upp i lika stora belopp som bankernas kapitalbaser. Detta innebär att ett fallissemang i en stor bank skulle kunna ge kedjereaktioner genom hela systemet. Derivathandeln, som är en särskilt kraftig metod att skydda sig mot risk, kan, om den används i motsatt syfte, dvs. till att ta på sig risk i stor omfattning, leda till enorma förluster och förtroendekriser, som kan hota hela systemet.</p>
<p>Legala risker  kan uppkomma ur illa skrivna kontrakt eller ur förhållandet att det juridiska systemet i ett land inte klarar att upprätthålla kontraktsrätten. Sådana problem drabbar naturligtvis all affärsverksamhet, men i den finansiella sektorn är kontrakt sannolikt svårare att utforma och av centralare betydelse för utfallet av affärsrörelsen.</p>
<p>Politiska risker  är risker som kommer av ekonomiskpolitiska åtgärder och andra ändringar i lagstiftningen. Avregleringar av finansmarknaderna, växelkursändringar, skatteförändringar, uppkomst av politisk oro är exempel på sådant som har vållat stora finansiella kriser under senare tid i många länder.</p>
<p>Rörelserisker  är risker som följer av osäkerhet beträffande efterfrågans utveckling, konkurrenternas åtgärder, följderna av ny teknik osv. Där skiljer sig knappast den finansiella sektorn från andra branscher.</p>
<h2>3.2 Varför uppstår finanskriser?</h2>
<p>De olika risker som banker och andra finansiella företag är utsatta för skulle inte vara av stort allmänt eller medborgerligt intresse, om de bara innebar att privatägda sådana institutioner kan drabbas av förluster eller i värsta fall konkurs. Sådana händelser är i första hand ett problem för ägarna som ju frivilligt har investerat i en verksamhet som är och självklart måste vara förknippad med risk. Ett samhällsekonomiskt intresse av att försöka begränsa risktagandet i den finansiella sektorn uppkommer egentligen bara om de ovan redovisade riskerna skulle kunna leda till att hela sektorns förmåga att fungera skulle kunna slås ut eller åtminstone allvarligt försämras. Vi konstaterade ovan att den finansiella sektorn är en irreducibel del av en modern samhällsekonomi, dvs. en sektor utan vilken resten av ekonomin inte kan fungera. Ett större sammanbrott i den finansiella sektorns vitala funktioner och framför allt då i betalningssystemet skulle leda till en kollaps i ekonomin som närmast är att likna vid resultatet av ett sammanbrott i energisektorn eller transportsektorn.</p>
<p>Eftersom finansiella kriser med punkterade spekulationsbubblor har varit ett återkommande inslag i den ekonomiska utvecklingen åtminstone sedan antiken , skulle man kunna tro att sådana totala katastrofer av och till har inträffat. Det finns dock inte något exempel på att en sådan verklig finansiell härdsmälta någonsin skulle ha inträffat (Persson-Viotti 1998). De finanskriser vi finner i historien är vanligen kriser där värdet på olika tillgångar har stigit till ohållbara nivåer och där ett hastigt fall i tillgångspriserna sedan har ruinerat banker, andra företag och privatpersoner. Åtskilliga sådana finanskriser har inträffat bara under de senaste tio åren i Japan, Mexiko, USA, Norge, Sverige, Finland, Storbritannien, ett flertal länder i Sydostasien och i Brasilien.</p>
<p>Trots att det har sett hotfullt ut, har emellertid inte dessa finanskriser lett till så vådliga konsekvenser. Visserligen har de drabbade länderna i många fall gått igenom perioder av recession med arbetslöshet och förstörda statsfinanser i samband med dessa finanskriser, men, som vi skall se, är det i långt ifrån alltid motiverat att se dessa bakslag i den reala ekonomin som resultatet av finanskriser. Ofta är det tvärtom så att finanskriser har utlösts, dvs. spekulationsbubblor punkterats, av bakslag i den reala ekonomin. Låt oss dock först ta upp frågan hur det finansiella systemet är tänkt att fungera vid kriser.</p>
<h2>Likviditetsproblem och centralbankens roll som lender of last resort</h2>
<p>Som konstaterades i kapitel 2 är en viktig uppgift för bankerna att transformera tillgångar så att insättarna kan erbjudas likvida placeringsmöjligheter samtidigt som låntagarna kan få långfristiga lån. Denna ”mismatch”, som innebär att bankerna levererar likviditet till det ekonomiska systemet, finansieras genom att bankerna får en avkastning på sin utlåning som täcker deras kostnader för kredithantering inklusive normala kreditförluster. Den gör det alltså möjligt för dem att betala ränta på inlåningen, men den förutsätter då att bankerna håller mycket små kassareserver i relation till sin omslutning. Detta är i sin tur möjligt därför att risken för att insättarna skall vilja ta ut sina pengar normalt är osystematisk.</p>
<p>Bankerna hamnar därför i en mycket sårbar position om risken för uttag plötsligt blir systematisk genom att alla eller i varje fall många insättare av något skäl har blivit oroliga och vill ta ut sina pengar samtidigt. Bankerna kan ju inte snabbt realisera sina tillgångar för att möta sådana uttag, eftersom det är själva finessen i systemet att de senare utgörs av långfristig utlåning till företag och hushåll och således är mycket illikvida.</p>
<p>För att lösa detta problem har centralbanken till uppgift att vid sådana bankpaniker uppträda som s.k. lender of last resort  och tillhandahålla likviditet. Eftersom centralbanken definitionsmässigt kan producera hur mycket pengar som helst, finns det ingen kvantitativ begränsning för i vilken utsträckning den kan stödja en bank eller hela banksystemet i sådana lägen. Staten uppträder alltså via centralbanken som en ytterst pålitlig återförsäkrare för banksystemet vid likviditetskriser. Eftersom bankernas låga likviditet därmed inte behöver vålla bekymmer i ett modernt finansiellt system, kan alltså likviditet tillhandahållas av banksystemet till förhållandevis låga kostnader (och risker), vilket leder till lägre finansieringskostnader för mindre företag och hushåll.</p>
<p>Det är viktigt att i detta sammanhang notera att de lägen då centralbanken uppträder som lender of last resort är likviditetskriser.  De banker som drabbas av bankpanik, dvs. av mycket stora uttag, har alltså kvar sina tillgångar, sina långfristiga fordringar på företag, hushåll och offentlig sektor och det ligger i definitionen på en likviditetskris att dessa fordringar inte faller i värde. Några hotande förluster är det således inte tal om vid likviditetskriser utan det som händer är att de drabbade bankerna får finansiera sig kort i riksbanken i stället för hos allmänheten i väntan på att förtroendet återställs och inlåningen kommer tillbaka. Om de som tar ut pengarna, vill hålla dessa i form av inhemska sedlar får riksbanken trycka upp sådana i tillräcklig mängd. Sedlar är ju riksbankens skuldbevis, vilket innebär att riksbanken finansierar sin utlåning till krisbankerna på detta sätt. När förtroendet är återställt och folk kommer och sätter in pengarna i bankerna igen går dessa tillbaka till riksbanken och ordningen är återställd.</p>
<p>I vår globala ekonomi med fria kapitalrörelser mellan länderna, kan det dock uppstå problem via valutamarknaden. Om de som i panik tar ut pengarna placerar dem i banker i ett annat valutaområde eller om bankerna har finansierat sig genom inlåning från andra valutaområden, kan det naturligtvis uppkomma kraftiga obalanser i valutamarknaden. Den egna valutan säljs och andra valutor köps. Om landet har fast växelkurs, kan centralbanken, om valutareserven inte räcker, behöva låna utländsk valuta. Så länge det är fråga om en likviditetskris och det inte samtidigt har uppstått någon form av kostnadskris för landet bör inte heller detta vara något problem. Om landet i stället har flytande växelkurs faller naturligtvis den egna valutans värde och utländska valutor blir mycket dyra att köpa, vilket kan tänkas leda till att valutautflödet upphör. Allmänheten är kanske inte beredd att sälja med vad som uppfattas som förlust.</p>
<h2>Soliditetsproblem i bankerna genom kreditförluster</h2>
<p>Beskrivningen ovan av hur elegant likviditetskriser i banksystemet i princip kan hanteras, ter sig kanske i förstone orealistisk, med tanke på de dramatiska bankkriserna i Norge i slutet av åttiotalet och i Sverige och Finland i början av nittiotalet. Det måste därför påminnas om att riksbankens förmåga att uppträda som lender av last resort på ovannämnda sätt gäller likviditetskriser . Bankkriserna i de nordiska länderna berodde emellertid på soliditetskriser  uppkomna genom att värdet på bankernas fordringar hade fallit, dvs. på snabbt växande kreditförluster. Läget var således ett helt annat. Bankerna behövde inte låna tillfälligt utan behövde tillskott av nytt eget kapital.</p>
<p>Om en bank drabbas av så stora kreditförluster att det egna kapitalet helt eller delvis förbrukas, borde den normala gången vara att den rekapitaliseras genom nyemission eller samgående med någon annan bank. Om den vägen av något skäl inte är framkomlig, får den gå i konkurs, varvid dess tillgångar tas över av andra banker och likviderna för de överlåtna tillgångarna delas mellan fordringsägarna/insättarna. Konkursinstitutet är ofta en utmärkt metod för strukturomvandling i samband med kriser i andra branscher.</p>
<p>När det gäller banker är det emellertid inte säkert att den vägen är framkomlig. Eftersom i varje fall större banker är helt centrala för ländernas betalningssystem, går det inte att ta risker med förtroendet för hela det finansiella systemet genom att låta en sådan bank gå i konkurs under okontrollerade former, och är det fråga om en mera omfattande bankkris, där flertalet banker i landet drabbas av omfattande krisförluster är alternativet att låta banksystemet klara sig bäst det kan otänkbart. Då hotas betalningssystemet av sammanbrott och det ekonomiska systemet därmed av en total kollaps. I sådana systemkriser måste staten medverka i räddningsarbetet.</p>
<p>Det är emellertid då inte riksbanken utan finansdepartementet som blir aktören. Finansdepartementet kan mobilisera kapital med hjälp av statens beskattningsmakt för att gå in och delta i rekapitaliseringen. Så skedde också i de i de nordiska länderna i de ovannämnda fallen.</p>
<p>Vi återkommer till bankernas soliditetsproblem nedan, men det kan vara värt att redan här påminna om två förhållanden. För det första är det kanske svårt att i våra dagar föreställa sig bankpaniker som inte beror på soliditetsproblem, eftersom allmänheten vet att likviditetskriser kan hanteras med relativ lätthet, därför att det finns en lender of last resort med obegränsade resurser. Insättarna har därför inga skäl att frukta för sina pengar, om det inte föreligger soliditetsproblem genom kreditförluster. För det andra kan noteras att banker är mycket sårbara även för kreditförluster genom att de har så låg soliditet jämfört med andra typer av företag. Kapitaltäckningskravet för banker är, enligt internationell överenskommelse, 8 procent för utlåning till allmänheten, 4 procent för bostadsfinansiering och 0 procent för utlåning till staten. Bankernas soliditet beräknad på vanligt sätt som eget kapital dividerat med total balansomslutning är vanligen 4-5 procent. Även om storheterna inte är helt jämförbara, kan det noteras att börsnoterade ickefinansiella företag oftast håller en soliditet på 20-50 procent.</p>
<p>Skälet till de till synes låga kapitaltäckningskraven på bankerna är naturligtvis att banker antas vara skyddade av riskpoolning, så att kreditförluster inte skall kunna inträffa samtidigt på många kreditengagemang. Vid nationella ekonomiska kriser med kraftiga fall i tillgångsvärden är det emellertid sannolikt att det uppstår kreditförluster på bred front och då är det inte säkert att banksystemet kan klara sig på egen hand. Det ligger så att säga systemets natur att det inte tål nationella (eller internationella) ekonomiska kriser som medför procentuellt stora fall i den allmänna prisnivån på olika typer av tillgångar.</p>
<p>Det finns flera aspekter av banksystemets roll och konstruktion som synes bädda för återkommande finanskriser. Eftersom banker är intermediärer, dvs. specialister på att behandla asymmetrisk information har de stora portföljer av tillgångar i form av lån givna till låntagare som i princip har ett informationsövertag mot bankerna. Det är svårt att på ett meningsfullt sätt aggregera dessa lån i olika riskklasser och få en överblick över varje banks totala risk. Än svårare blir det att bedöma den totala risken om den ekonomiska utvecklingen genom oförutsedd ekonomisk politik eller oförutsedd teknisk utveckling tar en vändning som ändrar riskförhållandena. Den relativt låga soliditeten gör bankerna känsliga för ekonomiska kriser som leder till fallande tillgångsvärden och det är orimligt att tro att det inte kommer att inträffa nya ekonomiska kriser som leder till fallande tillgångsvärden på bred front.</p>
<p>En internationalisering av bankväsendet kan komma att minska problemet genom att stora internationella banker med verksamhet i många länder naturligtvis blir mindre sårbara för ekonomiska kriser som bara drabbar ett land. Det som är en systematisk risk i ett land, vars finanssektor är avskärmad från omvärlden, blir då en osystematisk risk som kan elimineras genom riskspridning över många länder. Samtidigt kan man dock anta att internationaliseringen av bankväsendet sker parallellt med en allmän globalisering av alla varu- och tjänstemarknader. Därmed ökar naturligtvis risken för att ekonomiska kriser som leder till fallande tillgångsvärden och kreditförluster skall drabba många eller rent av alla nationella ekonomier samtidigt. Ju mera den ekonomiska politiken integreras för många länder, desto troligare att nya kriser slår på ungefär samma sätt över hela grupper av länder, varvid internationella banker kanske inte får så mycket större riskspridning än nationella banker har idag.</p>
<p>Det finns också andra fundamentala problem i den finansiella sektorn och framför allt då i bankerna, som är ägnade att öka risken för finansiella kriser. Ett välkänt och mycket diskuterat problem är det som kallas moral hazard. I och med att banksystemet är av så fundamental betydelse för förtroendet för betalningssystemet står det också klart för alla att statsmakterna inte kan låta alla banker gå omkull. I första hand gäller detta stora banker, men även fallissemang av mindre banker kan antas underminera förtroendet för hela det finansiella systemet. Det finns därför numera insättargarantier i de flesta länder inklusive Sverige som är konstruerade som en försäkringslösning och innebär att de som har satt in pengar på bankkonton har en garanti att dessa (upp till ett visst belopp) inte går förlorade om banken kommer på obestånd. Det står dessutom ganska klart att det inte bara är insättningar upp till vissa belopp som uppfattas som garanterade. I praktiken räknar nog alla på finansmarknaderna med att det föreligger en implicit statsgaranti att landets större banker inte kommer att tillåtas komma på obestånd och svika sina fordringsägare.</p>
<p>Därav följer att bankernas kunder överlag inte har några starka incitament att välja en bank som uppfattas som särskilt pålitlig och välskött, eftersom staten garanterar att insättarens pengar är säkra.</p>
<p>Trycket från kunderna att övervaka risker blir därmed svagt.</p>
<p>De som inte har någon implicit statsgaranti mot bankfallissemang är däremot bankernas aktieägare. Deras pengar går förlorade om bankerna tar för stora risker och kommer på obestånd. Aktieägarna har därmed ett starkt incitament att övervaka. Här finns emellertid det övervakningsproblem som behandlades i föregående kapitel, problemet med corporate governance. Det är svårt för aktieägarna att genomskåda och därmed styra bankernas risktagande.</p>
<p>En banks huvuduppgift är ju att hantera asymmetrisk information och göra kompetenta riskbedömningar i sin kreditgivning och en sådan verksamhet är med nödvändighet mycket svår att få en överblick över. Företagsledningen eller enskilda anställda kan försöka kompensera låg lönsamhet och följderna av tidigare misstag genom att öka risktagandet och hoppas att riskerna inte skall falla ut. Anställda kan finna att det är rationellt för dem att göra som alla andra i branschen i stället för att göra självständiga riskbedömningar. Ett sådant hjordbeteende innebär ju att om det går bra vinner man uppskattning och om det går dåligt har man inte lyckats sämre än andra. Därmed kan bankerna komma att misslyckas med sin uppgift att hantera asymmetrisk information på ett kompetent sätt.</p>
<p>Rating är ett sätt att åstadkomma en marknad för information som kan underlätta för finansmarknadens olika aktörer att bevaka sina intressen. Olika ratinginstitut följer och analyserar finansiella och ickefinansiella företag, stater, kommuner osv. och sätter betyg på dem. Under normala förhållanden blir dessa ratingomdömen underlag för prissättningen på krediter för de ratade företagen, staterna och kommunerna och bidrar därmed till en effektivare prisbildning på finansmarknaderna. Ratinginstitutens bedömningar kan bidra till att i tid rikta marknadsaktörernas uppmärksamhet mot växande risktagande i olika delar av finanssektorn. Erfarenheterna av ratinginstitutens förmåga att i tid varna för finanskriser är dock inte goda. När krisen i Asien nådde Sydkorea under hösten 1997, ändrade ett av de stora ratinginstituten sitt betyg för landet från högsta till lägsta i ett steg efter det att landets problem hade blivit synliga för alla och slagit igenom i medierna.</p>
<p>På grund av de speciella problemen i den finansiella sektorn har offentlig tillsyn kommit att tillmätas fundamental betydelse. Denna uppgift som i Sverige utövas av framför allt Finansinspektionen, innebär att i samarbete med motsvarande institutioner i andra länder och särskilt då inom BIS och EU utveckla ett alltmera sofistikerat regelsystem för aktörerna i den finansiella sektorn och övervaka att detta följs, allt i syfte att så långt möjligt undvika nya finanskriser utan att därför skapa regleringar som hindrar kreativitet, konkurrens och effektivitet i branschen. Det råder allmän enighet om att brister i regelsystem och tillsyn bär en betydande del av skulden för de finanskriser som har inträffat runt om i världen under det senaste årtiondet.</p>
<p>Hur den finansiella sektorns risktagning skall regleras i lag och följsamheten övervakas är inte självklart. Det finns risker i ekonomin och det är som framhållits ovan en huvud uppgift för den finansiella sektorn att medverka till en effektiv hantering av dessa. Statsmakterna eller internationella organisationer som EU, Bank for International Settlements i Basel eller Internationella valutafonden i Washington kan därför inte ha som uppgift att hindra eller allmänt reducera finanssektorns möjligheter att ta risk. Det som är skyddsvärt är framför allt det finansiella systemets överlevnad. Betalningssystemet och, möjligen, vissa delar av kapitalförsörjningen måste garanteras av staten och kanske internationella myndigheter genom regler som hindrar att sådana grundläggande funktioner sätts i fara och genom tillskapande av tillsynsmyndigheter som har både effektiv insyn och sanktionsmöjligheter för att tvinga fram efterlevnad av ett sådant regelsystem. Krav på högre soliditet i banker och andra finansiella företag kan komma att bli en del av lösningen.</p>
<p>Erfarenheterna av olika finanskriser under nittiotalet pekar på att själva avregleringen av finanssektorn i förening med fast växelkurs och frånvaro av effektiv reglering och tillsyn har varit de viktigaste orsakerna till problemen. De politiska och tekniska svårigheterna att bevara samhällsekonomisk balans undermineras därmed och medför överhettning, spekulationsbubblor och finanskris. I många länder har det dessutom saknats en infrastruktur av finansiella företag som under konkurrens med varandra kunnat upprätthålla effektiva marknader med god genomlysning av företagens riskexponering. Det är därför inte troligt att just den typen av finanskriser upprepas i de länder som nu är avreglerade och har funnit rimliga lösningar på frågorna om växelkursregim, reglering och tillsyn. Spekulationsbubblor kan dock uppkomma på andra vägar och nya typer av kriser därmed utlösas.</p>
<p>Det som ovan har kallats operativa risker och närmast då interna kontrollrisker har kommit att leda till några dramatiska kriser i enskilda finansföretag, varav den i Barings bank är den mest uppmärksammade.</p>
<p>Det kan konstateras att dessa händelser inte visade några spridningstendenser som skapade oro för det finansiellt systemet lokalt eller internationellt utan bara ledde till en omstrukturering på marknaden.</p>
<p>Reglering och tillsyn av den finansiella sektorn sätter således risken att betalningssystemet skall hotas av sammanbrott i centrum. Det finns två andra former av övervakning som också är angelägna från samhällsekonomisk synpunkt. För det första har vi en konsumentskyddsaspekt. Det är svårt eller omöjligt för hushåll och mindre företags ledningar att bedöma bankers och andra finansiella företags tillförlitlighet genom att läsa deras balansräkningar och samtidigt är dessa finansinstituts förmåga att fullgöra sina åtaganden mot hushåll och mindre företag av helt avgörande betydelse för de senares ekonomiska överlevnad. Det finns därför skäl att en tillsynsmyndighet kontrollerar att sådana finansiella företag är tillräckligt solida och välskötta för att kunna garantera detta, dvs. det räcker inte med att de inte kan hota det finansiella systemet överlevnad. Finansinspektionen har också denna konsumentskyddsuppgift.</p>
<p>För det andra är det, som konstaterades i föregående kapitel, självklart att både aktieägare och företagsledningar i den finansiella sektorn har skäl att genom fusioner och förvärv eller på andra vägar skaffa sig marknadsdominans och därmed skörda monopolräntor och få en lugnare och tryggare tillvaro på kundernas bekostnad. Att förhindra detta åligger närmast konkurrensverket och motsvarande EU-organ, men det är därvidlag också viktigt att hela regelverket för finanssektorn är så utformat att inte strävan att trygga systemets överlevnad som en biprodukt också leder till koncentration och marknadsdominans.</p>
<h2>3.3 Den svenska finanskrisen</h2>
<p>I början av nittiotalet gick den svenska ekonomin in i en djup kris där bankerna under ett par år föreföll svårt hotade. Under åren 1982-1989 uppgick de svenska bankernas kreditförluster till ett par m iljarder kr per år eller omkring en halv procent av deras totala utlåning. År 1990 stiger sedan kreditförlusterna till drygt 10 miljarder eller omkring en procent av utlåningen. Sedan gick det fort.</p>
<p>Som framgår av tabell 1 steg sedan kreditförlusterna till helt andra, mycket höga nivåer. Totalt var alltså kreditförlusterna i själva banksystemet ungefär 175 miljarder kr under de fyra årens finanskris 19901993, vilket motsvarade omkring 12 procent av ett års BNP och 17 procent av den totala bankutlåningen. Inga banker undgick förluster, men skillnaderna emellan dem var betydande.</p>
<p>Den genomsnittliga förlustandelen var således 16,8 procent. Ett par banker, Gota och JP-bank, förlorade emellertid mer än dubbelt så mycket, medan två av storbankerna, Handelsbanken och SE-banken låg väsentligt lägre, kring tioprocentsnivån. Sparbanken Sverige och Föreningsbanken låg i stort sett på genomsnittet medan Nordbanken låg några procentenheter över. Skälen till att utfallen blev så pass olika hänger samman med skillnader i kreditportföljernas sammansättning, ökningstakten i kreditgivningen under slutet av åttiotalet och företagskultur. Förlusterna gjordes i huvudsak på krediter till finansbolag, fastighetsbolag och mindre företag, medan hushåll och större företag inte vållade några större bekymmer.</p>
<p>Ungefär två tredjedelar av de stora kreditförlusterna på 175 miljarder togs av bankernas aktieägare, som förlorade kapitalvärden och fick skjuta till nytt kapital. Naturligtvis kan det hävdas att bankernas kunder under åren efter bankkrisen fick betala mer för banktjänster och krediter och fick sämre avkastning på sina banktillgodohavanden än de eljest skulle ha fått. Staten fick dock sätta in ungefär 65 miljarder i bankstöd, i runda tal 40 miljarder i Nordbanken och 25 miljarder i Gota. Det bör då observeras att en hel del av de pengar som staten fick tillskjuta i Nordbanken kan ses som förknippat med ett ägaransvar. Staten ägde ungefär 70 procent av aktierna när krisen gick i gång 1990. Gota var däremot helt privatägt före krisen och togs över av staten när banken hade blivit värdelös.</p>
<p>Efter reorganisation och sammanslagning av Nordbanken och Gota har staten kunnat få tillbaka ett antal miljarder och statens aktier i Nordic Baltic Holding representerade i februari 2000 ett värde på cirka 25 miljarder kr. Jennergren och Näslund har gjort en kalkyl av vad notan blev för skattebetalarna och finner att det skulle röra sig om ca 35 miljarder kr (Jennergren-Näslund 1998), vilket motsvarar ungefär två procent av den BNP-nivå landet hade i början av nittiotalet.</p>
<p>Många medborgare ställer sig frågan vart pengarna tog vägen. Ett svar är att en betydande del försvann i form av felinvesteringar. Det investerades i byggande av nya fastigheter med hjälp av krediter och dessa blev dyra när de byggdes i en överhettad ekonomi. Byggämnespriser och byggarbetarlöner blev höga och organisationen av byggandet blev mindre effektiv. När husen stod där, var de värda kanske 50-75 procent av byggkostnaderna och mellanskillnaden var förlorad. Var och en förstår att om man, för att ta ett drastiskt exempel, lånar ut pengar för att bygga stora kontorsfastigheter i glesbygden i Norrlands inland, så kommer de att bli värdelösa och pengarna kommer att vara borta.</p>
<p>En del av kreditförlusterna var rena förmögenhetsomfördelningar till dem i Sverige och utomlands som sålde redan byggda fastigheter till mycket höga priser och från de svenska köpare som hade lånat till köpen och i värsta fall sedan tvangs gå i konkurs, när fastighetsvärdena föll.</p>
<p>Det faktum att kreditförlusterna växte så snabbt under de första fyra åren av nittiotalet och drabbade alla banker mer eller mindre hårt, visar emellertid att det måste vara stora allmänna förändringar i den svenska ekonomin som förklarar bankkrisens plötsliga uppblommande, inte autonoma förändringar i bankernas företagskultur. Studier visar att det visserligen förekom en relativt omfattande oaktsam kreditgivning, en del brott mot interna instruktioner i bankerna och viss direkt ekonomisk brottslighet, men att sådana faktorer inte alls kan förklara de gigantiska förlusterna (Sjöberg 1995).</p>
<p>Vad var det då som ledde till bankkrisen? Erfarenheterna från de flesta bankkriser under det senaste årtiondet om än inte från alla pekar på att avregleringarna av kreditmarknaden i kombination med fasta växelkurser har spelat en central roll. Så synes vara fallet i Sverige. Den svenska bankkrisen kan i korthet förklaras på följande sätt. När kreditmarknaden avreglerades 1985, blev stora fastighetsvärden som inte hade kunnat belånas plötsligt belåningsbara. Den totala kreditgivningen mot säkerhet i fastigheter låg på ca 40 procent 1985, medan den normala andelen i avreglerade kreditmarknader brukar vara omkring två tredjedelar (Wohlin 1998). Under de fem åren fram till 1990 steg den privata sektorns skuldsättning från 100 till 150 procent av BNP, vilket underhöll en kraftig uppgång i den inhemska efterfrågan (Bäckström 1998).</p>
<p>Den internationella konjunkturen blåstes under av en mycket expansiv penningpolitik i de ledande industriländerna under intryck av börsraset hösten 1987. Eftersom Sverige hade fast växelkurs kunde inte penningpolitiken stramas åt under perioden 1985-1990, ty då skulle kronan ha stigit. Finanspolitiken kunde inte stramas åt av politiska skäl, framför allt som statsbudgeten 1987-1990 uppvisade mycket stora överskott på grund av den starka konjunktur uppgången. De reala tillgångspriserna steg därför med 70 procent under femårsperioden, dvs. värdet av aktier, fastigheter m.m. steg 70 procent mer än den allmänna prisnivån under denna inflationistiska period. Uppgången i fastighetspriserna ökade ytterligare underlaget för belåning och för byggande. Under åren 1987-1993 nyb yggdes och ombyggdes bostäder för totalt 400 miljarder kr.</p>
<p>Därmed steg kostnadsnivån i Sverige och konkurrenskraften underminerades. Den höga efterfrågan kom att riktas mot importen. Underskottet i bytesbalansen mot omvärlden blev högt och finansierades genom att den privata sektorn lånade i utländsk valuta, därtill uppmanad av statsmakterna. Så länge det fanns förtroende för att växelkursen skulle hålla, framstod dessa valutalån som ytterst förmånliga med räntor som ofta var 3-4 procentenheter lägre än lån i svenska kronor.</p>
<p>År 1990 vände emellertid den internationella konjunkturen. Gulfkriget ledde till börsfall och fallande internationell konjunktur och dessa effekter förstärktes dramatiskt i Europa, när Tyskland återförenades och de tyska räntorna höjdes kraftigt för att förhindra överhettning i Tyskland. Resten av Europa hade snarare behövt sänka räntorna vid denna tid. Skattereformen i Sverige 1990-91 medförde samtidigt att hushållens räntekostnader efter skatt steg och gjorde det rationellt att spara och betala av på lån. Därmed började tillgångsvärdena att falla.</p>
<p>Prisnivån på kommersiella fastigheter föll med 50 procent eller mer framför allt i storstadsområdena. Företag gick i konkurs och kreditförlusterna började öka i banksystemet. Bankkrisen var ett faktum.</p>
<p>Någon inhemsk bankpanik utlöstes dock inte. Allmänheten förefaller ha litat på en implicit statlig garanti. Det som skapade dramatiken och hotade det finansiella systemet var misstro mot den fasta växelkursen och stigande svårigheter för de svenska bankerna att fortsätta att finansiera sig på de internationella finansmarknaderna. Dessa problem blev akuta under hösten 1992. Den allmänna garanti för hela banksystemet som aviserades av den svenska regeringen i september och räntefallet efter uppgivandet av den fasta växelkursen i november förändrade läget helt. Med förbättrad konkurrenskraft, internationellt konjunkturuppsving, rekapitaliserade banker, låg inflation och successivt förbättrade statsfinanser återkom förtroendet och bankkrisen övervanns.</p>
<p>Lärdomarna av finanskrisen är många. Vi skall här bara peka på ett par. Det är uppenbart att en avreglering av en kreditmarknad som länge har varit reglerad ger en kraftig inhemsk efterfrågestimulans. Regleringarna fanns ju för att hindra kreditexpansion. Om man avreglerar måste man ha klart för sig om det är penningpolitiken eller finanspolitiken som skall sättas in för att kompensera och hindra överhettning. Om man, som vi gjorde i Sverige, behåller fast växelkurs, blir det finanspolitiken som skall stramas åt och går inte det, hamnar man lätt i bankkris. Krisen i Sydostasien har många likheter med den svenska och finska i dessa avseenden. Det bör dock noteras att problemet inte är att leva med en avreglerad kreditmarknad utan problemet är själva övergången. Nu är den övergången genomförd och det finns knappast skäl att oroa sig över en upprepning av just den typen av finanskris.</p>
<p>En annan slutsats som är viktig i sammanhanget är att det inte i någon grundläggande mening kan sägas att en kris i det finansiella systemet ledde till ett bakslag i den reala ekonomin. Bankkrisen ledde inte till djup lågkonjunktur, arbetslöshet, konkurser osv. utan bankkrisen drevs fram av den olyckliga konstellation av storpolitiska kriser utomlands och ekonomiskpolitiska omläggningar i Sverige som under 1985-1992 först genererade en överhettning och sedan ett dramatiskt konjunkturbakslag.</p>
<h2>Underminerar den finansiella sektorn demokratin?</h2>
<p>Det hävdas ofta att avregleringarna och internationaliseringen av finansmarknaderna i praktiken har tagit ifrån de demokratiskt valda regeringarna och parlamenten en stor del av deras handlingsutrymme och att globaliseringen av finansmarknaderna innebär att det inte finns någon nationell suveränitet kvar på området. Detta är återigen ett stort och besvärligt område som inte kan utredas inom ramen för denna framställning. Vi får nöja oss med några randanmärkningar, som är att betrakta som författarens personliga reflektioner.</p>
<p>Det är uppenbart att när den finansiella sektorn var mycket hårt reglerad från andra världskriget till början på åttiotalet, så kunde regeringen bestämma räntans nivå, kommendera bankerna att köpa bostadsobligationer och därmed tvinga fram bostadsfinansiering. Genom utlåningstak kunde hushållen hindras från att låna, trots att de var villiga att betala den ränta som krävdes. I en mening har därmed regering och riksdag förlorat ett stort antal ekonomiskpolitiska medel på grund av kreditmarknadens avreglering.</p>
<p>Nu är det emellertid knappast så att demokratin blir bättre ju flera beslut som fattas av regeringen snarare än av medborgarna själva. Det finns många som tycker det är tvärtom. Vi måste i alla händelser rimligen utgå från att avregleringarna av finanssektorn har genomförts därför att medborgarna hade kommit till att politikerna inte längre borde få bestämma hur många bostäder som skulle byggas varje år, hur stora dessa fick vara, hur mycket pengar man fick ta med sig till Mallorca eller om man skulle få låna i banken för att köpa bil eller sommarstuga. När man vill lämna sådana avgöranden till medborgarna själva, kan man ju inte samtidigt beklaga att de inte längre är i statens hand.</p>
<p>Utgångspunkten för en bedömning av den avreglerade finansiella sektorns inverkan på utrymmet för politiken måste nog därför vara frågan om de mål som vi nu har  för den ekonomiska politiken är svåra eller omöjliga att uppnå på grund av finanssektorns avreglering. Det finns skäl att anta att det då är frågor om arbetslöshet, tillväxt, finansiering dyrare än intern, eftersom de finansiella intermediärerna tar betalt för sin intermediering och merkostnaden för externt kapital växer med lägre soliditet. Chocker som sänker egenkapitalets värde ökar därmed finansieringskostnaden och fördjupar de kontraktiva effekterna via investeringar, efterfrågan på arbetskraft osv. (Se Bilaga 12 till LU 95 och däri citerade källor.) Det ser alltså ut som om förekomsten av asymmetrisk information etablerar ett tydligt samband mellan finansiella variabler och den reala ekonomins aktivitetsnivå, som kan bidra till att förklara finansiella krisers förlopp och genomslag ungefär som Irving Fisher försökte under trettiotalskrisen. skattenivåer och den offentliga sektorns storlek och utbud av tjänster och bidrag som då står i centrum.</p>
<p>Ett enkelt men viktigt konstaterande i den frågan är att trots att flertalet OECD-länder har avreglerat sina finansiella sektorer är de mycket olika i de nämnda avseendena, vilket kan tolkas som att det finns ett betydande utrymme för nationella politiska val av handlingslinjer. USA, Storbritannien, Schweiz och Nederländerna har låg arbetslöshet, Spanien, Frankrike och åtskilliga andra har hög arbetslöshet. USA, Irland och Finland har hög tillväxt, medan Tyskland och Schweiz har låg. USA och Schweiz har låga offentliga utgifter och skatter, Sverige och Danmark har höga.</p>
<h2>Blockeras penning- och finanspolitiken?</h2>
<p>Trots att det uppenbarligen är mö jligt att föra mycket olika politik i vissa avseenden, är det dock sant att den finansiella avregleringen, den teknologiska utvecklingen i finanssektorn och internationaliseringen har förändrat politikens villkor i två grundläggande avseenden. Det första, som är intimt förknippat med finanssektorn, är penning- och finanspolitikens begränsningar. Om Sveriges Riksbank i dag t.ex. skulle sänka räntan och likvidisera ekonomin, skulle aktörerna på finansmarknaderna i Sverige och utomlands med all rätt vänta sig högre inflation. Obligationsräntorna skulle stiga och kronan skulle falla. Detta betraktas ofta som något som omöjliggör en expansiv politik, men det är egentligen en felsyn. Den expansiva politiken är genomförbar, men den får samtidigt konsekvenser i form av högre nominella räntor och lägre kronkurs och vi är kanske inte beredda att acceptera detta. Om en expansiv politik leder till högre sysselsättning finns den möjligheten även nu trots finanssektorns nya roll. Vi hindras från en sådan politik av vårt eget inflationsmål, inte av den finansiella sektorns reaktioner.</p>
<p>Om den svenska regeringen skulle öka de offentliga utgifterna och finansiera detta med skattehöjningar på ett sådant sätt att någon oro för att den offentliga sektorns framtida finanser inte uppstår, kommer finansmarknaden knappast att reagera negativt och försvåra en sådan politik genom ränteuppgång. Om däremot de offentliga utgifterna skulle ökas med hjälp av ökad statsupplåning och under omständigheter som kan tolkas som att det är fråga om en kortsiktig och ansvarslös politik, kan man däremot räkna med att ränteläget stiger kraftigt och fördyrar statsupplåningen. Frågan är om det är berättigat att se detta som en ot illbörlig hämsko på politiken. Det är ju inte några makthavare i den finansiella sektorn som medvetet försöker hindra en svensk regering från att använda sitt demokratiska politiska mandat. Den internationella finansmarknaden utgörs av kapitalförvaltare som har ansvaret för t.ex. tyska metallarbetares eller amerikanska bilarbetares pensionsmedel och som måste se till att deras uppdragsgivare inte blir lurade. Från demokratisk synpunkt är det kanske därför rimligt att en politik av det slaget inte bara nagelfars i den inhemska politiska debatten utan även av den internationella finansmarknaden.</p>
<p>Varken inhemska eller utländska kapitalförvaltare bryr sig i detta fall om de politiska målen bakom den svenska budgetpolitiken utan tar bara ställning till frågan om hur avkastningen kommer att bli på svenska statspapper. Klagar vi över detta, kommer vi farligt nära att klaga över att vi inte kan eller får lura av pensionärer deras pensioner. Överlag ter det sig nog faktiskt rimligt att se finansmarknaderna som en vakthund som skäller när vi diskuterar eller tar politiska beslut som är ägnade att öka risken med att äga svenska tillgångar.</p>
<h2>Fördelningspolitik med rörliga skattebaser</h2>
<p>Den andra frågan är vad det innebär för fördelningspolitiken att vi nu har internationellt rörliga skattebaser på ett helt annat sätt än tidigare. Om vi beskattar produktionsfaktorer mycket högre i Sverige än i andra jämförbara länder, tenderar de att flytta från landet. Om vi har mycket högre indirekta skatter på varor och tjänster köps de utifrån i stället för på hemmamarknaden. Vi har redan fått sänka skatten på öl och tobak för att hindra snedvridning av utrikeshandeln och direkt smuggling. Det kommer antagligen att visa sig svårt att i längden ha väsentligt högre skatter på kapital och på högutbildades inkomster av tjänst i Sverige än i länder som är jämförbara vad gäller rättssäkerhet och livskvalitet. Detta innebär uppenbarligen att vi kan få vissa svårigheter att uppnå fördelningspolitiska mål med hjälp av skattesystemet.</p>
<p>Sådana effekter är naturligtvis i grunden en följd av frihandel och fri rörlighet för arbetskraft och kapital över gränserna. Den finansiella sektorns särskilda roll i detta sammanhang kommer i huvudsak av att den alltmera underlättar kapitalets rörlighet över gränserna genom effektiv information om alternativ utomlands och genom låga kostnader för omplaceringar. Den grundläggande förändringen är dock beslutet att arbetskraft och kapital skall få röra sig fritt mellan länderna och detta är ju ett politiskt beslut taget i demokratisk ordning.</p>
<h2>3.4 En girighetens högborg med feta palatsslavar?</h2>
<p>Många är också upprörda över vad de betraktar som orimligt höga löner och andra ersättningar i finanssektorn och är benägna att dra slutsatsen att detta inte är en normal näringsgren, där konkurrensen mellan företag och individer fungerar. Anställda utan särskilt hög utbildning och utan uppenbart överlägsna kvalifikationer i andra avseenden tycks kunna få mycket höga löner på handlargolvet och i andra befattningar. Ersättningarna till investeringsbanker vid fusioner och förvärv uppfattas ofta som orimligt höga. Det finns föreställningar om att insideraffärer är mycket vanliga och återkommande skandaler, där anställda har spelat bort miljarder kronor, förstärker denna syn. Finanskriser i land efter land där hela banksystemet förlorat pengar som måste ersättas av kunderna med högre avgifter och sämre ränteåterbäring eller av medborgarna via skattesedeln förstärker det intryck som stora grupper har av finanssektorn som en solkig girighetens högborg.</p>
<p>Sådana frågor kräver stora insatser av skarpsinnig analys och belägg med empiriska data och kan därför tyvärr inte hanteras i en översikt av detta slag. Det kan dock finnas skäl att peka på några tänkbara förklaringar till varför finanssektorn tycks skilja sig från andra branscher i dessa avseenden. En förklaring till de höga ersättningarna är sannolikt att de delar av finanssektorn där de förekommer befinner sig i mycket snabb tillväxt. (Relativlönerna för dem som arbetar med kassatjänst i bankerna går däremot inte upp, eftersom det är en verksamhet som rationaliseras bort successivt.) Det tillhör ju spelreglerna i en välfungerande marknadsekonomi att ersättningarna till produktionsfaktorerna blir extra höga i de verksamheter som på grund av stigande efterfrågan behöver dra till sig resurser från andra näringar. Så är det ju också i större delen av IT-sektorn. Efter hand som produktionsfaktorerna har lockats dit och det totala utbudet av dem har drivits upp tack vare de höga ersättningarna, bör därmed ersättningsnivåerna komma att normaliseras nedåt i de delar av finanssektorn där de nu ligger mycket högt. Så har sedan länge skett när det gäller vanliga handlare i penningmarknaden, vilka hade enormt höga löner när penningmarknaden sköt fart under åttiotalets första hälft.</p>
<p>En annan förklaring till att ersättningarna för vissa typer av finansiella tjänster är så höga, är att de transaktioner som tjänsterna är förknippade med är så stora. Provisioner kan vara mycket låga mätt i procent eller promille av köpeskillingar och framstår som måttliga och acceptabla för dem som köper tjänsterna, trots att de ger gigantiska belopp till dem som utför dem. När en investeringsbank biträder vid fusioner och förvärv av företag, t.ex. Astra och Zeneca, är köpesummorna ofta från några tiotal miljarder kronor till hundratals miljarder, varvid en provision på någon procent kan ge en intäkt som ter sig enorm. Köparens motstånd är sannolikt svagt och de stora investmentbankerna har därtill ett övertag i ett skede med sådan expansion av fusioner och förvärv som vi går igenom just nu.</p>
<p>En tredje möjlig förklaring till att finanssektorn ofta ter sig som en ganska solkig bransch är att det är en näringsgren som bygger på förtroende och starka företagskulturer på grund av svårigheten att skriva kontrakt och förvärva relevant information. Under snabb tillväxt, finansiellteknisk förändring, omstrukturering och nyrekrytering luckras företagskulturer upp och nyanställda fostras inte lika effektivt, som när finanssektorn utmärktes av stabilitet. Den dynamik som själva övergången till en avreglerad finanssektor har skapat är ju dock av övergångskaraktär och när regelverk och tillsyn har anpassats till de krav som avregleringarna ställer kan finanssektorn komma att normaliseras i de avseenden som vi nu betraktar.</p>
<h2>4 Vad innebär EMU för den finansiella sektorn? – Några reflektioner</h2>
<p>Större delen av Europeiska unionen håller nu på att införa en gemensam valuta och sannolikheten är hög för att de fyra länder som av olika skäl står utanför detta projekt (Sverige, Storbritannien, Danmark och Grekland) kommer att ansluta sig under 2000-talets första årti onde. Under nittiotalet har dessutom den inre marknadens regler successivt införts på allt flera områden. Den senare processen är ännu inte helt genomförd, men allt talar för att den inre marknaden kommer att förverkligas över hela fältet och då även på finansmarknadsområdet.</p>
<p>Under tiden håller dessutom USA på att successivt avskaffa den s.k. Glass-Steagallakten som har hindrat det amerikanska bankväsendet från att bygga upp banker med verksamhet över hela landet. Euroområdet och USA håller alltså på att bli mycket lika varandra från institutionell synpunkt och det ligger därför nära tillhands att anta att deras finansiella sektorer också efter hand kommer att bli alltmera lika varandra. Eftersom det framför allt är euroområdet som genom eurons och den inre marknadens genomförande nalkas förhållandena i USA och det dessutom är så att amerikansk finansiell teknologi på åtskilliga, om än långt ifrån alla, områden ligger före den europeiska, ligger det nära till hands att anta att den europeiska finanssektorn nu relativt snabbt kommer att omstruktureras till att likna den amerikanska.</p>
<p>Det finns dock några viktiga invändningar mot en sådan analys. För det första förutsätter en sådan analogi att den amerikanska finanssektorn redan skulle vara anpassad till den typ av legala och marknadsmässiga förutsättningar som nu växer fram i euroområdet. Så är ju emellertid inte fallet. Nedmonteringen av Glass-Steagallakten innebär att förutsättningarna för den amerikanska finanssektorn håller på att förändras på ett mycket grundläggande sätt. Som framgår av nästa kapitel har de fem största bankerna i USA bara 22 procent av den totala inlåningen, medan koncentrationen är mycket högre i flertalet EU-länder. Detta beror rimligen till stor del på den nämnda lagstiftningen som nu håller på att försvinna.</p>
<p>Det kan därför antas att den amerikanska finansiella strukturen kommer att förändras kraftigt under de närmaste tio åren i riktning mot större koncentration. Vi kan således inte på grundval av dagens amerikanska finansstruktur dra slutsatsen att koncentrationsgraden i EU-området taget som en enhet kommer att förbli relativt låg. (Den är nu omkring 11 procent mätt som ovan.) I just detta avseende talar mycket för att både den amerikanska och den europeiska finanssektorn kommer att gå mot ökad konsolidering på grund av att sådan har hindrats av lagstiftning tidigare i båda områdena.</p>
<p>För det andra kommer EU även i fortsättningen att bestå av nationella marknader med olika språk och olika kultur. Vi kan visserligen sannolikt räkna med att de kulturella skillnaderna i sådana avseenden som är viktiga för affärslivet efter hand minskar och att engelska blir ett alltmer välfungerande lingua franca i den europeiska ekonomin, men det är djupgående skillnader vi talar om. Många bedömare räknar med att det forna Östtysklands assimilering i Förbundsrepubliken Tyskland kommer att ta årtionden trots gemensamt språk och mycket likartad lagstiftning. Även företagskulturer, som vilar på väsentligt lösare grunder än nationella kulturer, brukar som bekant vara mycket långlivade och motståndskraftiga mot förändringens vind. Den nuvarande (väst)tyska bankstrukturen pekar i samma riktning. Trots att de elva delstaterna har haft gemensamt språk, gemensam valuta och i huvudsak gemensamt regelverk för finanssektorn under hela efterkrigstiden har Tyskland mycket låg bankkoncentration. De fem största bankerna har bara 11 procent av inlåningen och de regionala s.k. Landesbanken har en stark ställning. Vi kan därför anta att vi har en lång period framför oss, under vilken finanssektorn i varje EU-land kommer att vara relativt nationell, trots att vi står inför en period av konsolidering och branschglidning. För en sådan slutsats talar också att det, som konstaterades i kapitel 2, har visat sig svårt att påvisa omfattande stordriftsfördelar i vanlig bankverksamhet. Inlåning, kreditvärdering och betalningsförmedling tycks inte kräva särskilt stor skala. Åtskilliga banker kan därför komma att fortsätta som rent nationella institutioner, trots EMU och den inre marknaden.</p>
<p>Å andra sidan är det klarlagt att produktionen av många andra finansiella tjänster och särskilt då sådana som i vår tid möter snabbt stigande efterfrågan är förenad med mycket påtagliga stordriftsfördelar. Framför allt synes detta gälla investeringsbanksverksamhet och förmögenhetsförvaltning (Danthine 1999, s. 28-30). Detta kan få olika typer av konsekvenser. För det första ligger det nära till hands att amerikanska finansföretag i praktiken tar över den europeiska marknaden för investeringsbanksverksamhet och förmögenhetsförvaltning i mycket stor omfattning, när nu den inre marknaden och den gemensamma valutan skapar gynnsammare förutsättningar för operationer över hela EU-området. De amerikanska företagen är redan stora och ledande på dessa områden. När de tar över marknaden, får detta säkerligen karaktären av uppköp av existerande nationella banker och finansföretag i olika EU-länder, varvid resultatet kan bli att vi får en transnationell finanssektor i EU genom en amerikansk medverkan som därmed knyter ihop nästan hela OECD-områdets finansiella aktiviteter. Det är således långt ifrån självklart att integrationen av den europeiska finanssektorn kommer att ske genom fusioner och förvärv regisserade av europeiska finansföretag. Att växla över från en traditionell affärsbankskultur till att bli ett verkligt komplett finanshus med investeringsbankskompetens på samma nivå som de amerikanska bjässarna är en svår process. Förmögenhetsförvaltningen erbjuder sannolikt mindre problem i detta avseende.</p>
<p>För det andra förefaller det finnas starka ekonomiska skäl att integrera produktionen av sådana finansiella tjänster som emissioner, fusioner och förvärv och förmögenhetsförvaltning med vanlig bankrörelse för att kunna utnyttja den kontakt med kunder som den senare ger. Det är ju därför de flesta bedömare väntar sig att finanssektorns företagsstruktur kommer att domineras av finanshus med flertalet finansiella tjänster i sitt sortiment. Man kan anta att det är sådana faktorer som har drivit fram den starka koncentration som vi redan ser i flertalet EU-länder (utom Tyskland och Italien). Denna utveckling kommer sannolikt att fortsätta och kan, om konsolideringen fortsätter att äga rum inom länderna, leda till marknadsdominans med högre kostnader för finansiella tjänster och lägre innovationstakt till följd. En strävan efter nationell snarare än transnationell konsolidering är ganska trolig, eftersom vinsterna av ökad marknadsdominans och de lägre kostnaderna av att bara behöva integrera företagskulturer och inte också nationella kulturer då adderas till varandra. Därmed kommer den finansiella strukturomvandlingen efter hand att råka i konflikt med EU:s konkurrenslagstiftning. På längre sikt måste därför lösningen bli att fusioner av finansföretag för att skörda stordriftsfördelar och synergieffekter blir transnationella inom EU. I ett längre perspektiv kommer därför den inre marknaden och valutaunionen sannolikt att tendera mot europeiska bankfusioner över gränserna av den typ som MeritaNordbanken representerar.</p>
<h2>4.1 Inre marknaden antagligen viktigare än EMU för den finansiella sektorn</h2>
<p>I debatten om följderna för finanssektorn av införandet av den gemensamma valutan är det uppenbart att många, kanske de flesta, av de effekter som diskuteras egentligen uppkommer på grund av den inre marknadens förverkligande i förening med utvecklingen av IT och finansiell teknologi samt den allmänna avregleringen av finanssektorn i EU-länderna. När finansiella företag får operera på lika villkor i alla EU-länder och fusionera och förvärva utan hänsyn till vilka EU-länder de hör hemma i, blir konkurrensen hårdare, bekväma oligopolstrukturer bryts upp och outnyttjade skalfördelar av olika slag kan utnyttjas. En internationell marknad för alla banktjänster inom hela EU förändrar naturligtvis läget på ett genomgripande sätt. De ytterligare konsekvenser som tillkommer genom introduktionen av en gemensam valuta ter sig begränsade, även om själva introduktionen kan tänkas få en katalytisk effekt, som ökar takten i anpassningen till de nya förhållanden som den inre marknaden skapar. Om detta visar sig vara en någorlunda riktig slutsats, följer också att utvecklingen i finanssektorn blir ungefär den samma i Sverige som i euroländerna även om Sverige fortsätter med sin egen valuta.</p>
<p>Det är egentligen inte överraskande om det visar sig att övergången till en gemensam valuta är väsentligt mindre omvälvande än förverkligandet av den inre marknaden. De väsentliga effekterna på finanssektorn av att euron införs synes vara följande:</p>
<p>Valutarisker elimineras inom euroområdet och valutahandeln minskar därmed.</p>
<p>Prisjämförelser i vid mening underlättas inom euroområdet.</p>
<p>Finanssektorn ådrar sig omställningskostnader under övergången till gemensam valuta.</p>
<p>Betalningar mellan euroländerna blir snabbare och billigare.</p>
<p>Kapitalmarknaderna i euro blir djupare och därmed mera likvida.</p>
<p>Home bias kan komma att minska i förmögenhetsförvaltningen.</p>
<p>Om dessa punkter kan följande reflektioner göras. Valutahandel (växlingar, termins- och optionskontrakt m.m.) minskar naturligtvis i omfattning och bankerna förlorar därmed en viss efterfrågan på sina tjänster. Affärer i sådana viktiga valutor som dollar, yen, pund och schweizerfranc blir visserligen kvar även i bankerna i euroområdet, men eftersom en mycket stor del av euroländernas utrikeshandel och utländska investeringar äger rum inom euroområdet är förändringen i volym där betydande. Valutahantering är emellertid en relativt liten del av den finansiella sektorns totala verksamhet. Enligt en beräkning från EU-kommissionen utgjorde den valutahandel som försvinner inom euroområdet knappt 5 procent av finanssektorns totala verksamhet (Commission for Europé 1990). (Eftersom finanssektorns andel av den totala ekonomin är av samma storleksordning, blir den samhällsekonomiska resursbesparingen ca 5 procent av 5 procent, dvs. 2,5 promille av BNP.) För den svenska finanssektorn är denna förlust helt försumbar, så länge inte Sverige går med i europrojektet, eftersom den allra största delen av handeln har avsett kronan mot andra valutor, medan transaktioner mellan euroländernas valutor har varit en mycket liten del av valutahanteringen i svenska finansinstituts verksamhet.</p>
<p>Föreställningen att prisjämförelser mellan euroländerna skulle komma att underlättas på ett mycket dramatiskt sätt och därmed leda till en omvälvning i utrikeshandel och prisbildning är tvivelaktig och tonas ner av Calmforsutredningen (SOU 1996:158, s. 82). Det är sant att priserna skiljer sig kraftigt mellan euroländerna för samma varor och tjänster och att detta inte kommer att kunna fortsätta. Ländernas indirekta skatter och företagens prispolitik kommer att behöva ändras. Detta beror dock knappast på att kunderna tidigare inte skulle ha varit i stånd att genomföra en enkel division för att utröna vad varor och tjänster kostar i andra valutaområden och nu plötsligt upptäcker hur det ligger till när det blir en gemensam valuta. Det som med största sannolikhet utlöser en prisutjämning är den inre marknadens tillkomst och teknologiska innovationer som internethandel och dylikt. Om denna bedömning är riktig, kommer Sverige och den svenska finanssektorn att påverkas ungefär som Finland och den finska, trots att Sverige inte är med i europrojektet. Följderna för finanssektorn som sådan ter sig dock knappast dramatiska trots att det naturligtvis kommer att bli större handel med andra länder och att denna kommer att betalas via nya betalningssystem. För finanssektorn innebär denna utveckling därmed ökad efterfrågan på finansiella tjänster.</p>
<p>Finanssektorns omställningskostnader inför eurons införande ter sig relativt betydande, men är dock av engångskaraktär och uppgår i bankerna till en handfull procent av ett års vinster. I stor utsträckning är det fråga om kostnader för nya datasystem och personalutbildning och det ter sig troligt att en mycket stor del av dessa kostnader hade fått tas i alla fall senare även utan övergång till euron. En korrekt beräknad kostnad är därför lägre. Eftersom dessa kostnader måste tas av alla finansiella företag, kommer de till allra största delen att vältras över på kunderna och belastar alltså inte i någon större utsträckning finanssektorn. Även de svenska finansföretagen har tagit eller håller på att ta en betydande del av dessa kostnader som en anpassning till internationell standard och förberedelse för en senare svensk anslutning till euroområdet.</p>
<p>För att göra betalningarna mellan EU-länderna i stort sett lika snabba som de redan är inom de enskilda länderna införs i samband med övergången till euron ett gemensamt betalningssystem för EU, det s.k. Targetsystemet. Detta omfattar även de EU-länder som står utanför euroområdet med vissa, mindre, undantag. Dessa senare är knappast av sådan vikt att svenska finansföretag skulle hamna i något påtagligt underläge gentemot konkurrenter i euroområdet av detta skäl.</p>
<p>Euroområdet blir ett mycket stort valutaområde, där företagsobligationer och andra värdepapper kommer att bli mera likvida än de kunnat vara på de mindre nationella marknaderna. Detta innebär att större företag, hypoteksinstitut och t.ex. kommuner kommer att kunna finansiera sig billigare på värdepappersmarknaden än tidigare. Detta kan antas leda till en övergång från banklån till värdepappersemissioner, dvs. det kommer att driva på den tendens till desintermediering som beskrevs i kapitel 2. Övergången till paketering av olika slag av lån till s.k. asset backed securities bör också komma att stimuleras. Fördjupningen av kapitalmarknaden är sannolikt både den största samhällsekonomiska vinsten och den viktigaste konsekvensen för den svenska finanssektorn av eurons tillkomst och innebär intressanta nya affärsmöjligheter, men också krav på omställning för att kompensera för bortfall av vanlig utlåning.</p>
<p>Effekterna på förmögenhetsförvaltning av en gemensam valuta är inte självklara. Det har funnits en utpräglad s.k. home bias i denna, varmed menas att försäkringsbolag och fonder har placerat en mycket stor del av sina medel i inhemska värdepapper. Denna övervikt för inhemska placeringar ger inte den riskspridning som borde vara självklar och måste förklaras. Till ganska stor del har det säkert varit lagstiftning och interna bestämmelser som har prioriterat inhemska tillgångar, men företeelsen har sannolikt också berott på bristande kunskap om och frånvaro av kanaler till omvärlden. I vissa fall har det naturligtvis också varit fråga om en strävan sätt att matcha tillgångar och skulder i samma valuta i syfte att minimera valutarisker. I alla händelser är det självklart att avregleringar och globalisering av de finansiella marknaderna nu snabbt eliminerar home bias. När euron nu införs kan det emellertid hävdas att behovet av att placera i andra länder i euroområdet minskar, eftersom det inte längre ger någon riskspridning på valutasidan. Om man dessutom tror att den makroekonomiska utvecklingen blir mer likartad i euroländerna i fortsättningen, sjunker behovet av att placera där för att åstadkomma riskspridning ännu mera. En gemensam valuta ger skäl att söka sig utanför valutaområdet i större omfattning, vilket också kan komma att medföra att efterfrågan från euroområdet på svenska kronpapper stiger, så länge Sverige inte är med i valutaunionen. Å andra sidan kommer det naturligtvis att finnas begränsningar för många pensionsfonder inom euroområdet vad gäller rätten att placera utanför det egna valutaområdet, vilket då drar åt motsatt håll.</p>
<p>Det finns naturligtvis många andra aspekter av den gemensamma valutans införande som kan ha viss betydelse för den svenska finanssektorn, men huvudslutsatsen torde ändå vara att det är det fullständiga genomförandet av den inre marknaden i Europeiska unionen, ITuvecklingen och ny finansiell teknologi som skapar helt förändrade förutsättningar för verksamheten. Om detta är en riktig bedömning, betyder det i sin tur att den svenska finanssektorn står inför i stort sett samma utmaningar oavsett om Sverige går med i eurosystemet eller ej.</p>
<h2>5 Den finansiella sektorns resursanvändning – En statistisk översikt och analys</h2>
<p>I detta kapitel är syftet att undersöka den finansiella sektorns storlek sett i relation till hela ekonomin och bland annat försöka klara ut om den växer som andel av ekonomin, om den ökar sysselsättningen, om den koncentreras eller decentraliseras inom landet och om det finns tendenser till att finansiella tjänster exporteras eller importeras i växande omfattning, dvs. om Sverige tycks ha komparativa fördelar i branschen eller ej. Kapitlet avslutas med några reflektioner om huruvida det är viktigt att ha en avancerad finansiell sektor i landet eller om tillgång till import av avancerade finansiella tjänster är ett fullgott alternativ.</p>
<h2>Bristfällig statistik om finanssektorn</h2>
<p>Finansiell statistik har, liksom mycken annan statistik för tjänstesektorn, alltid varit mera bristfällig än statistik för varuproduktionen. Genom att basen för finansiell statistik ofta har varit uppgifter som blev t illgängliga därför att finanssektorn tidigare var så reglerad, har den genomgripande avreglering som har ägt rum (och fortfarande pågår) inom OECDområdet medfört att det statistiska underlaget t.o.m. försämrats i vissa avseenden. Härtill kommer den snabba förändringstakten i sektorn med branschglidning som också skapar statistiska problem. Trots att det nu pågår ett intensivt arbete både i Sverige och i olika internationella organisationer för att åstadkomma god statistik över den finansiella sektorn, skall man därför inte ha allt för stora förhoppningar om statistisk precision och detaljrikedom i den följande beskrivningen.</p>
<h2>5.1 Vad skall räknas till den finansiella sektorn?</h2>
<p>Finanssektorn kan betraktas från olika håll. För det första kan den ses som hela det stora nätverket av marknader för finansiella instrument. För det andra kan den betraktas utifrån ett funktionellt perspektiv innebärande att till finanssektorn hör alla verksamheter som kan betraktas som finansiella, dvs. sådana som syftar till att omfördela resurser över tiden, hantera risker och möjliggöra betalningar (Merton 1993, Merton-Bodie 1995). För det tredje kan vi välja att helt enkelt betrakta finanssektorn som den samling institutioner som i officiell statistik betecknas som finansiella (banker, försäkringsbolag, fondkommissionärer, Riksbanken, Riksgälden osv.).</p>
<p>Alla tre definitionerna har argument som talar för sig. Den första kan användas för att ge en bild av omsättningen av olika typer av instrument, av utestående fordringar med mera och därmed kasta ljus över omfattningen av betalningar, finansiering och riskhantering. De båda andra alternativen är de självklara för att mäta finanssektorns betydelse i ekonomin som resursanvändare. Nummer två är den mest omfattande, eftersom den i princip kan innefatta alla verksamheter som definieras som finansiella även när de äger rum i andra företag och institutioner än de som vi brukar definiera som finansiella, men den har naturligtvis den stora nackdelen att statistiken inte insamlas med denna utgångspunkt. Därtill kommer, som vi strax skall se, att vi får begreppsmässiga problem med gränsdragningar. Den tredje infallsvinkeln är den mest lätthanterliga, eftersom officiell statistik insamlas med utgångspunkt från finansiella institutioner.</p>
<h2>Hur stor del av den totala ekonomiska verksamheten kan ses som finansiell?</h2>
<p>Branschföreträdare från olika håll lyckas ofta visa att den egna näringen är närmast dominerande i ekonomin, om man inte stannar vid den nationalräkenskapsdefinition som ligger närmast till hands utan på olika vägar lägger till alla som har liknande arbetsuppgifter i andra branscher eller är beroende av den presenterade näringen som underleverantörer. Sätten är mångskiftande och det går naturligtvis att göra likadant med den finansiella sektorn. Vi behöver bara börja med att begrunda hur många som faktiskt håller på med betalningsförmedling och tänka oss att vi skulle räkna in alla som arbetar med kassabetalningar i butiker, restauranger och nöjesetablissemang, alla ansvariga för fakturering på företag och myndigheter, ansvariga för löneutbetalningar osv. för att se att finanssektorn skulle bli mycket stor. Lägger vi till alla resurser som går åt för att hantera finansierings- och riskhanteringsfrågor i den ickefinansiella sektorn (både den privata och den offentliga) i dess kontakter med den finansiella sektorn, skulle vi naturligtvis finna att en helt förbluffande stor del av de totala resurserna i ekonomin används för att fylla finansiella funktioner. Skulle vi slutligen lägga på den tid och andra resurser hushållen kan beräknas använda för att klara sina betalningar och sina finansierings- och försäkringsfrågor, skulle vi stå inför en gigantisk finansiell sektor.</p>
<p>Sådana beräkningar är emellertid bara intressanta som en allmän påminnelse om att finansiering, riskhantering och betalningar är grundläggande verksamheter i varje form av ekonomi och absolut inte någon marginell företeelse . Det som vi är intresserade av i detta sammanhang är resursanvändning och utvecklingstendenser i den sektor där finansiella tjänster produceras för försäljning på marknaden till kunder. Den naturliga utgångspunkten är då trots allt de finansiella institutionerna i den privata sektorn (banker, fondkommissionärer, försäkringsbolag och andra intermediärer, fondbörser, VPC och dylikt) och sådana offentliga institutioner, vars uppgift det är att på olika sätt övervaka eller medverka i denna finansiella sektor (Finansinspektionen, Riksbanken, Riksgälden med flera).</p>
<h2>5.2 Finanssektorns andel av den totala ekonomin i internationell jämförelse</h2>
<p>I nationalräkenskaperna enligt UN System of National Accounts redovisas finanssektorns bidrag till bruttonationalprodukten under koderna 33. Finansiella institutioner  och 34. Försäkring  . Inte alla länder redovisar emellertid dessa siffror och eftersläpningarna, när de gör det, är ofta stora. Siffrorna i tabell 3 är därför svårtolkade. Den finansiella sektorns andel av BNP (för de länder där det finns OECDstatistik) varierar som synes från nästan 8 procent i USA och Österrike till strax över 2 procent i Danmark och Kanada, vilket ter sig svåförklarligt.</p>
<p>Andelssiffrorna varierar också på ett misstänkt sätt över tiden. För Sverige var andelen t.ex. 4,61 procent ett år tidigare, dvs. nästan en hel procentenhet högre, och enligt NR skulle förädlingsvärdet i den svenska finansiella sektorn ha fallit med 12,5 procent nominellt i huvudsak genom ett prisfall på nästan 10 procent av sektorns förädlingsvärde.</p>
<p>Källa:  SCB-bearbetning av OECD:s National Accounts.</p>
<p>Även Finland har stora svängningar i sektorsandelen mellan åren. Eftersom dessa två nordiska länder gick igenom djupa finanskriser i början av nittiotalet, kan det ligga nära till hands att tro att förklaringen är att söka där. Det visar sig emellertid att andelen också föll en hel procentenhet i Österrike mellan 1993 och 1994, där någon sådan finanskris inte timade. Kasten får nog tolkas som att statistiken är bräcklig, snarare än som att det har skett stora förändringar mellan åren i olika länder. Det ter sig för närvarande fruktlöst att försöka läsa in analyserbara mönster i dessa svängningar.</p>
<p>Mönstret kan också vid första påseende synas stämma illa med våra allmänna föreställningar om finanssektorns roll i olika länder. Det kunde ligga nära till hands att tro att länder som USA, Kanada, Nederländerna och Sverige skulle ligga högt, därför att de länderna gör ett allmänt intryck av att ligga långt fram i den finansiella revolution som sveper fram över världen. Av samma skäl skulle vi då kanske ha en föreställning att Tyskland och Österrike skulle ligga långt ner. Sådana föreställningar stöds som synes inte av dessa siffror. Inte heller ser vi någon tydlig tendens till att finanssektorns andel skulle växa, såsom den mäts i nationalräkenskaperna. Den har vuxit tydligt i USA och Österrike, men i övrigt är bilden splittrad.</p>
<p>Nu är det emellertid så att det inte alls är säkert att en avreglerad, dynamisk och högproduktiv finanssektor måste utgöra en större andel av BNP än en mera ålderdomlig och reglerad. Produktiviteten i den finansiella sektorn har stigit kraftigt genom tekniska framsteg framför allt inom IT och genom avreglering och hårdare konkurrens. Även om efterfrågan på finansiella tjänster stiger, kan en sådan snabb produktivitetsutveckling leda till betydande relativprisfall, så att sektorns förädlingsvärde faller. Flertalet av finanssektorns anställda har traditionellt funnits i vanliga banker, andra kreditinstitut och försäkringsbolag och där sysslat med kontorsarbete, kassatjänst och dylikt. När IT-revolutionen nu sveper fram genom sektorn och rationaliserar bort arbetskraft i just sådana verksamheter, medför detta att antalet anställda och därmed förädlingsvärdet sjunker. I Sverige föll antalet anställda i finanssektorn under treårsperioden 1994-997 med ca 1,5 procent, medan den totala sysselsättningen i ekonomin var i stort sett oförändrad över perioden. Den sysselsättningsökning i finanssektorn som den finansiella revolutionen medför, kommer i huvudsak inom den del som i den svenska SNI-statistiken kallas finansiella serviceföretag.</p>
<p>Utvecklingen kan liknas vid den som har inträffat i jordbruket från 1800-talets slut. Fram till dess krävdes att 70-80 procent av arbetskraften arbetade i jordbruket för att tillgodose den totala befolkningens behov av baslivsmedel. Med den snabba ökningen av produktiviteten i jordbruket kan detta behov nu tillgodoses med några få procent av arbetskraften och eftersom konsumtionen av baslivsmedel per person naturligtvis inte har stigit i tillnärmelsevis samma takt som produktiviteten, har jordbrukets andel av BNP sjunkit dramatiskt.</p>
<p>Huruvida den finansiella sektorns andel av ekonomins totala förädlingsvärde faller eller stiger avgörs således av om efterfrågan på finansiella tjänster växer tillräckligt snabbt för att motverka de produktivitetshöjande effekterna av den finansiella revolutionen. Mycket talar naturligtvis för att efterfrågan på finansiella tjänster kommer att stiga dramatiskt. Med längre medellivslängd och sjunkande pensionsålder ökar behovet av att utjämna konsumtionsmöjligheterna över livscykeln, stigande levnadsstandard ökar efterfrågan på försäkring mot olika risker mer än proportionellt och globaliseringen av marknaderna för olika nyttigheter medför rimligen allt större efterfrågan på ett brett utbud av finansiella tjänster. Antagligen är det också så att vi går mot stigande specialisering även på detta område med en fortlöpande outsourcing av produktion av finansiella tjänster från icke-finansiella företag till den finansiella sektorn och en utveckling bort från en slags självhushållning med finansiella tjänster i hushållssektorn, vilket också medför att den finansiella sektorn växer.</p>
<h2>U-kurvehypotes</h2>
<p>Å andra sidan är det slående hur snabbt rationaliseringarna går i den finansiella sektorn för närvarande. Bankfusioner och rationaliseringar medför t.ex. oftast att antalet bankkontor sjunker snabbt. Som framgår av tabell 4 är antalet bankkontor i förhållande till folkmängden d ubbelt så stort i Österrike som i Sverige. Det kan vara så att den finansiella revolutionen först * Avser år 1995.</p>
<p>Källa:  European Central Bank 1999 och, för USA, Norge och Schweiz, Lybeck 2000. medför sjunkande resursanvändning när traditionella finansiella verksamheter genomgår en dramatisk rationalisering (telefonbanker, internetbanker, m.m.) och sedan efterhand stigande resursanvändning och ökad sysselsättning i takt med att efterfrågan ökar på nya slag av finansiella tjänster. Vi skulle då ha en slags U-kurva innebärande att finanssektorns andel av BNP är stor i USA, därför att landet är mest avancerat på området och i länder som Tyskland och Österrike, därför att de ligger efter i utvecklingen och inte har nåtts av den första rationaliseringsfasen, men liten i Sverige och Finland därför att dessa länder har gått igenom den första stora rationaliseringsfasen men ännu inte fått den expansion av produktion av finansiella tjänster som hör framtiden till.</p>
<p>Skillnaderna kan emellertid också förklaras av internationell arbetsfördelning med utrikeshandel i finansiella tjänster. Den låga andelen för Kanada kan bero på att landet importerar finansiella tjänster från USA och därför har en relativt liten inhemsk finanssektor. På samma sätt kan det tänkas att den finansiella revolutionen, som har gått långt i Norden, innebär en kraftig rationalisering och neddragning av resursförbrukningen i traditionella finansiella verksamheter, medan en betydande del av de nya finansiella tjänsterna köps från London och New York. Det är ju rimligen så att det är lättare att importera den typ av finansiella tjänster som nu växer snabbt än att importera de traditionella bank- och försäkringstjänster som förutsatte mängder med bank- och försäkringstjänstemän i närmast daglig personlig kontakt med kunderna i hushållen, näringslivet och förvaltningen. Globaliseringens innebörd kan väl vara att den globala finanssektorns tillväxt mätt i sysselsättning och förädlingsvärde i huvudsak eller enbart kommer att ske i ett mindre antal finansiella centra, varvid länder som saknar en sådan finansplats därmed inte får någon mera imponerande tillväxt i sin finansiella sektor.</p>
<p>Den relativt begränsade slutsats som kan dras av tabell 3 är emellertid att den finansiella sektorn definierad som Finansiella institutioner och Försäkring svarar för 3-8 procent av BNP i ett antal representativa OECD-länder och att vi inte har sett någon allmän tendens till tillväxt i denna andel under åttio- och nittiotalet.</p>
<p>Det finns också data för antal anställda i banksektorn i ett antal OECD-länder (tabell 5). Här är alltså inte försäkringsbranschen med och inte heller vissa andra kreditmarknadsinstitutioner. Siffrorna är inte helt jämförbara mellan länderna, men ger ändå en någorlunda väntad bild. Som synes är de bankanställda en halv till trekvarts procent av befolkningen. Eftersom arbetskraften utgör knappt hälften av befolkningen är alltså de bankanställda en till en och en halv procent av de sysselsatta.</p>
<p>Som framgår av sista kolumnen är dock skillnaderna mellan länderna i antal bankanställda per tusen invånare betydande. Sverige och Finland som just har gått igenom svåra bankkriser har trimmat personalstyrkorna i banksystemet ordentligt och ligger klart lägst i den redovisade gr uppen länder. De övriga länderna (utom Schweiz) har mellan 20 och 90 procent fler bankanställda än Sverige och Finland sett i relation till folkmängden. Statistikens jämförbarhet kan vara något bräcklig, men skillnaderna är så stora att de ändå kan betraktas som signifikanta. Danmark, som till skillnad från de andra nordiska länderna inte har varit med om någon riktig bankkris ligger på tysk nivå och banklandet Schweiz ligger naturligtvis i en klass för sig. * Uppgifterna avser 1996. ** Uppgifterna avser 1995.</p>
<p>Källa:  European Central Bank 1999 och, för Norge, USA, Japan och Schweiz, OECD Bank Profitability 1998.</p>
<p>Vi har inte heller i denna statistik möjlighet att avgöra om ett land har mycket folk i banksektorn, därför att branschen inte har rationaliserats eller därför landet har en komparativ fördel i bankverksamhet, men mycket pekar på att Schweiz är ett exempel där båda faktorerna är förhanden. Förhållandet att landet har många anställda i mycket stora banker men också många anställda i små kantonbanker och små sparbanker pekar på detta. Antagligen är det också så att de finansiellt avancerade länderna USA och Storbritannien har hög bankproduktivitet, men stora finansiella sektorer på grund av komparativa fördelar på området. I Storbritannien ökade antalet bankanställda med nästan 15 procent under nittiotalets andra hälft, vilket ter sig väl förenligt med den stora ökningen av finansiell verksamhet i London City under samma period.</p>
<h2>5.3 Den finansiella sektorn i den svenska ekonomin</h2>
<p>I den svenska näringsgrensstatistiken (SNI 92) kan den finansiella verksamheten brytas ner på de tre huvudbranscherna Banker och andra kreditinstitut (SNI J65), Försäkringsföretag (SNI J66) och Serviceföretag till finansiell verksamhet (SNI J67). Uppgifter ur SCB:s företagsregister ger då följande aggregerade data för den finansiella sektorns andel av den totala sysselsättningen i svensk ekonomi.</p>
<p>Källa: SCB.</p>
<p>Den finansiella sektorns andel av den totala ekonomin definierad på detta sätt utgör alltså mätt i sysselsättning bara drygt hälften av den andel vi fick mätt i förädlingsvärde, vilket betyder att arbetsproduktiviteten är bortåt dubbelt så hög i finanssektorn som i e konomin i genomsnitt.</p>
<p>Vanligen definieras finansiell sektor som de företag och institutioner som står under Finansinspektionens tillsyn. Det är dessa som i officiell statistik kallas finansmarknadsföretag. Med denna definition faller många mindre företag som enligt SCB:s statistik sysslar med finansiella verksamheter utanför definitionen samtidigt som ett antal företag som inte registreras under SNI 67-69 tillkommer därför att de står under Finansinspektionens tillsyn. Därtill kommer att en hel del företag, som bedriver finansiell verksamhet, inte fångas upp i den offentliga statistiken av andra skäl. Somliga saknar helt enkelt branschkod i statistiken och många större koncerner har internbanker och annan produktion av finansiella tjänster som inte nödvändigtvis kommer med i den offentliga statistiken.</p>
<p>Finansmarknadsutredningen har låtit SCB försöka utröna hur stor denna dolda finanssektor är i det svenska näringslivet. Av dataskäl har undersökningen fått göras på 1996 års siffror. Inte heller denna undersökning får in alla finansiella företag av olika slag. För många finansföretag saknas uppgifter om antal anställda och omslutning, vilket medför att de inte kommer med. Antalsmässigt blir undertäckningen stor, medan omslutningssiffrorna torde påverkas måttligt av det bortfall som uppstår den vägen. SCB-unders ökningen får fram ungefär 900 företag under Finansinspektionens tillsyn, medan det faktiska antalet, som ju kan fås från myndigheten i fråga, är drygt 2 500. Antalet finansföretag i denna mening är alltså mycket stort.</p>
<p>Det viktigaste bortfallet i SCB-statistiken är att värdepappersfonder som ju skall höra in under SNI 65 Banker och andra kreditinstitut inte kommer med därför att de saknar organisationsnummer. Antalet anställda i dessa är visserligen försumbart, men deras samlade placeringar var 245 miljarder kr vid slutet av 1996, vilket innebär att den totala omslutningen i denna sektor var omkring 7 procent högre. Dessutom fattas lokala försäkringsbolag med omkring 20 miljarder i omslutning, 800 försäkringsmäklare och två tredjedelar av fondbolagen. Följderna av dessa bortfall är inte alls så stora att de påverkar den kvantitativa analysen, men de visar hur ofullständig den offentliga statistiken fortfarande är. För den som vill fördjupa analysen och se på storleksfördelningar och dylikt är statistiken inte alls tillfredsställande. *Företag under Finansinspektionens tillsyn som har kunnat åsättas värden avseende antal anställda och balansomslutning; oftast kallade finansmarknadsföretagen.</p>
<p>Källa:  SCB:s framtagning av data avseende företag med finansiell verksamhet.</p>
<p>Som noterades ovan finns det ytterligare 1600 företag som står under Finansinspektionens tillsyn, men de 897 som ingår i tabell 7 med drygt 70 000 anställda är de banker, övriga kreditinstitut, försäkringsbolag, fondkommissionärer osv. som normalt uppfattas som den finansiella sektorn. Denna finanssektors balansomslutning uppgår till över 4½ biljon kr, dvs. drygt dubbla BNP för landet.</p>
<p>Som framgår av tabell 8 är de företag i företagsregistret som är att betrakta som finansiella företag, men som inte står under Finansinspektionens tillsyn, dubbelt så många som de som gör det. Därtill kommer att det finns ytterligare drygt 2 000 sådana företag för vilka det inte har gått att få fram värden för antal anställda och balansomslutning. Mörkertalet är således betydande vad gäller antalet företag, men de som fattas torde vara mycket små både sysselsättningsmässigt och mätt i balansomslutning jämfört med de redovisade, vilket innebär att de finansmarknadsföretag som står under Finansinspektionens tillsyn är fullständigt dominerande. * Företag med branschkod SNI  65-67 i SCB:s företagsregister, vilka ej står under tillsyn av Finansinspektionen, men täcks av SCB:s finansmarknadsstatistik. ** Dessa företag har tagits fram genom sökning på orden invest, finans, finance och treasury i företagsnamnet.</p>
<p>Källa:  SCB:s framtagning av data avseende företag med finansiell verksamhet.</p>
<p>De som har tagits fram genom sökning på orden finans, finance, treasury och invest har inga anställda alls, vilket kan förklaras på många sätt. Det kan det vara fråga om finansiella verksamheter som juridiskt lagts i särskilda bolag, men sköts av personal anställda i de företagsgrupper de ingår i och det kan det vara fråga om privatpersoner som har lagt sin förmögenhet i aktiebolag som de sedan förvaltar utan anställda. Det finns alltså 2 453 företag med en total balansomslutning på 39 miljarder kr som måste skötas direkt av sina ägare eller av anställda i närstående företag.</p>
<p>Övriga företag som registreras under SNI 65-67 har i genomsnitt en till två anställda och en omslutning på knappt 100 miljoner kr per företag. Den finansiella sektorn blir 7-8 procent större när vi lägger till total sysselsättning och balansomslutning i de finansiella företag som täcks in av SCB:s finansmarknadsstatistik men inte står under Finansinspektionens tillsyn.</p>
<p>Det finns emellertid ytterligare finansiella företag än de hittills upptagna, nämligen de som inte täcks in av SCB:s finansmarknadsstatistik. Under sektorkod 31-33 enligt svensk standard för klassificering av institutionella enheter vid registrering hos Riksskatteverket har SCB hittat ytterligare 58 finansiella företag för vilka det har varit möjligt att få fram sysselsättning och balansomslutning (tabell 9). (Därtill fanns det många företag för vilka inga data kunde fås fram.) Totalt hittar vi här ytterligare ca 1 500 anställda och en balansomslutning på 17 miljarder kr, vilket motsvarar tre procent av antalet anställda och någon halvprocent av den totala omslutningen i finanssektorn definierad snävt som företag under Finansinspektionens tillsyn. * Företag som fått sektorkod  31-33 (banker, andra finansinstitut och försäkringsinstitut) enligt svensk standard för klassificering av institutionella enheter vid registrering hos Riksskatteverket, men som inte täcks av SCB:s finansmarknadsstatistik. Antal anställda och balansomslutning har tagits fram via registreringen hos Riksskatteverket. ** Företag som har tagits fram genom sökning på orden invest, finans, finance och treasury i företagsnamnet.</p>
<p>Källa:  SCB:s framtagning av data avseende företag med finansiell verksamhet.</p>
<p>Slutligen fick SCB undersöka de trettio omsättningsmässigt största koncernerna i landet (exklusive finansiella koncerner) för att se i vilken omfattning de har svenska dotterbolag med finansiell verksamhet. Även här gjordes en sökning på de fyra orden finans, finance, treasury och invest i företagsnamnet på de företag som saknade branschkod. De finansiella företag som vaskats fram på denna väg skall inte läggas till de som redovisats i tabellerna 7-9 ovan eftersom de i princip skall ha kommit in i sökningarna på bransch- och sektorskoder och på de fyra ovannämnda orden i företagsnamnet. Det vi ser här är hur stor del av finanssektorn som ligger inom de stora koncernerna.</p>
<p>Källa:  SCB:s framtagning av data avseende företag med finansiell verksamhet.</p>
<p>Av tabell 10 framgår att 31 företag med drygt 4 000 anställda och en sammanlagd omslutning på drygt 90 miljarder kr som står under Finansinspektionens tillsyn är bolag som ingår i dessa koncerner. Som andel av den finansiella sektorn är detta blygsamt, sex procent av de anställda och två procent av balansomslutningen. Dessa verksamheter är av åtminstone två olika slag. För det första har vi sådana där koncerner erbjuder sina kunder betalningsförmedling, finansiering och försäkring i konkurrens med banker och försäkringsbolag, typ IKEA:s, ICA:s och bensinbolagens kontokort och bankverksamhet och Volvo PV:s och SAAB Automobiles vagnskadeförsäkringar. För det andra har vi den finansverksamhet som inom ramen för separata dotterbolag erbjuder koncernens egna företag finansiella tjänster.</p>
<p>Det bör påpekas att flera stora koncerner som ingår i de trettio (Stora, Ikea m.fl.) tidigare har förlagt en stor del av sin finansverksamhet utanför Sverige av olika skäl, att en sådan utflyttning pågår (Ericsson) och att svenska koncerner som köpts av eller fusionerats med utländska koncerner oftast förlägger finansverksamheten utanför Sverige (Pharmacia & Upjohn, Astra-Zeneca, AGA m.fl.). Däremot finns det knappast finns några exempel på att utländska koncerner lägger sina finansiella verksamheter i Sverige. En kvalitativ slutsats som kan dras är att produktionen av finansiella tjänster inom de stora koncernernas ram är omfattande och att denna antagligen i växande omfattning läggs utanför landets gränser.</p>
<p>Till de finansiella företag som ingår i de trettio största koncernerna och står under Finansinspektionens tillsyn kommer sedan de övriga företag som faller under de finansiella branschkoderna SNI 65-67 eller hittats på de fyra sökorden och som täcks av SCB:s finansmarknadsstatistik. Dessa redovisas i tabell 11. Som synes är denna typ av finansföretag dubbelt så många som de som står under Finansinspektionens tillsyn och har en större balansomslutning. * Företag med branschkod SNI  65-67 i SCB:s företagsregister, vilka ej står under tillsyn av Finansinspektionen, men täcks av SCB:s finansmarknadsstatistik. ** Dessa företag har tagits fram genom sökning på orden invest, finans, finance och treasury i företagsnamnet.</p>
<p>Källa:  SCB:s framtagning av data avseende företag med finansiell verksamhet.</p>
<p>Slutligen har vi resultatet av sökningen på företag med finansiell verksamhet som inte täcks av SCB:s finansmarknadsstatistik. Inom de trettio koncernerna (tabell 12) hittades dock bara en handfull, arton företag, med försumbar omfattning i antal anställda och omslutning. * Företag som fått sektorkod  31-33 (banker, andra finansinstitut och försäkringsinstitut) enligt svensk standard för klassificering av institutionella enheter vid registrering hos Riksskatteverket, men som inte täcks av SCB:s finansmarknadsstatistik. Antal anställda och balansomslutning har tagits fram via registreringen hos Riksskatteverket. ** Företag som har tagits fram genom sökning på orden invest, finans, finance och treasury i företagsnamnet.</p>
<p>SCB:s framtagning av data avseende företag med finansiell verksamhet.</p>
<p>Slutsatsen är således att den finansiella sektorn mätt som den samlade storleken av de företag som är specialiserade på finansiella verksamheter år 1996 sysselsatte omkring 80 000 personer och hade en balansomslutning på knappt 5 biljoner kr. Två procent av de sysselsatta arbetar således i de finansiella företagen. Mörkertalet torde vara litet i den meningen att antalet oupptäckta finansiella företag torde vara begränsat och att de omkring 5 000 finansiella företag som SCB inte har kunnat åsätta värden för antal anställda och balansomslutning torde vara så små att de inte påverkar de nämnda totalsiffrorna särskilt mycket.</p>
<p>Däremot finns det sannolikt ett större mörkertal av annat slag. I företagen, kommunerna, landstingen och organisationerna finns finansavdelningar som inte är inkorporerade som företag och som därför inte kommer med i statistiken. Att undersöka hur många personer eller mantimmar det är fråga om därvidlag är svårt. Vissa större företag, kommuner och organisationer har kanske en organiserad och avgränsad finansavdelning, för vilken det skulle gå att ta fram storleken genom en enkät, men på många håll sköts de finansiella verksamheterna av personer som också har andra uppgifter. Med tanke på att vi har drygt tre hundra kommuner och landsting och några tusen företag och organisationer där det finns anställda med finansiella arbetsuppgifter är det uppenbart att vi skulle få höja siffrorna för finanssektorns storlek något om vi satsade resurser på att få fram uppgifter av detta slag. Det är emellertid inte självklart att en sådan aggregering fördjupar vår förståelse för finanssektorns betydelse.</p>
<p>Som framhölls inledningsvis är det ju också så att anställda, konsumenter, politiker osv. använder mycket tid till att analysera och ta ställning till finansiella frågor. Det som är intressant är dock rimligen resursåtgången i den del av näringslivet och den offentliga sektorn som är organiserad för att professionellt hantera finansmarknadsfrågor och denna torde vara ganska väl inringad av offentlig statistik och ovanstående specialundersökning.</p>
<h2>5.4 Sofistikationsgrad och effektivitet i den svenska finanssektorn</h2>
<p>Hur sofistikerad eller effektiv den svenska finanssektorn är jämfört med andra länders kan inte avgöras på något enkelt sätt, då det inte finns någon allmänt accepterad begreppsapparat för ändamålet och statistiken dessutom är ytterst ofullständig. Vi skulle egentligen behöva veta vad anställda i den finansiella sektorn faktiskt gör. Hur många arbetar med manuella kassatjänster på bankkontor jämfört med hur många som arbetar som rådgivare, analytiker, handlare osv. Ett mått som finns tillgängligt och sannolikt också kastar ett visst ljus över frågan är aktiebörsernas kapitaliseringsvärde och omsättning.</p>
<p>Källa: FIBV.</p>
<p>I tabell 13 redovisas aktiebörsernas kapitaliseringsvärde och den årliga omsättningen relaterade till BNP i varje land. Som man kunde vänta hamnar Schweiz, Storbritannien och USA i toppen följda av länder som Kanada, Nederländerna, Finland och Sverige, när vi rankar efter kapitaliserade börsvärden. Man måste naturligtvis vara försiktig med tolkningen. Länder som av olika skäl har ett näringsliv dominerat av storföretag kommer naturligtvis att få ett högre börsvärde än länder vars näringsliv präglas av mindre familjeföretag, eftersom de senare inte i samma utsträckning börsnoteras. Schweiz, Sverige och Nederländerna brukar tas som exempel på länder med extremt många storföretag. Danmark, Italien och i någon mån Tyskland har däremot en näringslivsstruktur med större inslag av mindre och medelstora familjeföretag som inte i samma utsträckning som storföretag väljer börsnotering. För att våga dra mera långtgående slutsatser skulle vi därför behöva kontrollera för företagsstrukturen.</p>
<p>Skillnaderna är emellertid så pass stora mellan den övre och den undre hälften att man ändå vågar hävda att det ser ut som om Sverige har en internationellt sett avancerad finanssektor. Orsakssambanden går ju dessutom båda vägarna. Det är klart att ett land med många mycket stora globala företag får en inhemsk efterfrågan på avancerade finanstjänster som leder till tillväxt i finanssektorn i enlighet med den så kallade Burenstam-Linderhypotesen att komparativa fördelar kan uppkomma genom hög inhemsk efterfrågan.</p>
<p>I tabell 14 finner vi uppgifter som förefaller gå väl ihop med uppgifterna ovan om antalet bankkontor och antalet bankanställda i relation till hela befolkningen, uppgifter som vi redan har hävdat kanske kan tolkas som att det svenska banksystemet är ganska effektivt organiserat. Det visar sig att personalkostnadernas andel av bruttoinkomsterna i banksystemet är internationellt sett låga. Siffrorna är visserligen framtagna för att belysa utveckling över tiden och är inte perfekt jämförbara, men vi finner en viss överensstämmelse mellan personalkostnadernas andel av bruttoinkomsterna och de tidigare tabellerna, som kanske försiktigt kan tolkas som att den svenska banksektorn är ganska slimmad personalmässigt. * Endast affärsbanker. ** Affärsbanker och sparbanker.  Källa:  Danthine m.fl. 1999.</p>
<p>Å andra sidan ger samma källa uppgifter om totala rörelsekostnader i procent av bruttoinkomsterna, där Sverige och Finland visar upp det sämsta resultatet för 1995, vilket visar att internationella jämförelser är fyllda av problem. Sannolikt har utfallet för denna variabel för 1995 påverkats av den nyss genomgångna bankkrisen. Om vi går tillbaka till före kreditmarknadernas avreglering under åttiotalets andra hälft och ser på rörelsekostnaderna för perioden 1984-87 finner vi att den svenska banksektorn hade låga kostnader och de färskaste data som finns tillgängliga, för 1996 och 1997, visar att den svenska banksystemet tycks ha återhämtats sig ganska väl men däremot ännu inte det finska (tabell 15).</p>
<p>Ett mått på konkurrensläget som används av Danthine m.fl. ( 1999) är räntenettot som procent av de totala tillgångarna i banksystemet. De finner att denna kvot har sjunkit mellan genomsnitten för 1989-94 och 1995-97 (tabell 16) i flertalet länder, dvs. sedan avregleringarna på den inre marknaden i EU har genomförts i stor utsträckning. Undantag som ter sig naturliga är USA och Storbritannien, som var avreglerade redan tidigare och där konkurrensen därför inte har hårdnat av sådana skäl. I Tyskland, Österrike och Belgien har däremot räntenettot stigit något tvärtemot grundhypotesen. Jämförelser av räntenettot mellan länderna är svåra att göra, men det kan dock konstateras att räntenettot har sjunkit i det svenska banksystemet under perioden och ligger klart lägre än genomsnittet vilket kanske kan tolkas som att konkurrensen i banksektorn fungerar relativt bra i landet. * Affärsbanker och sparbanker. ** Endast affärsbanker. *** Inhemska och utländska affärsbanker samt sparbanker. a Avser år 1996.</p>
<p>Källor:  För åren 1984-87 Danthine m.fl. 1999 för åren 1996 och 1997 European Central Bank 1999.</p>
<p>Källa:  Danthine m.fl. 1999.</p>
<p>Ännu ett mått på effektivitet är transaktionskostnaderna på aktiebörserna på olika finansplatser. Som framgår av tabell 17 ligger dessa lågt för Stockholmsbörsen och det är troligt att speciella förhållanden förklarar att Wien och Milano här hamnar lägre. Den höga kostnaden för det som här kallas London (buy) förklaras av den särskilda skatt som tas ut.</p>
<p>Anm.:  Transaktionskostnaderna definieras som summan av kurtage, avgifter och spread; siffran står för promille av omsättningen.</p>
<p>Källa:  Boman 1999.</p>
<p>Utrikeshandel i finansiella tjänster redovisas i bytesbalansen som försäkringstjänster och övriga finansiella förmedlingstjänster. Där fångas till exempel kurtage upp. Sverige synes ha ett exportöverskott i finansiella tjänster som uppgår till halvannan m iljard kr enligt den officiella statistiken. Det kan emellertid tänkas att stora betalningar för investmentbankers medverkan i fusioner och förvärv hamnar under konsulttjänster. Det är därför möjligt att de svenskbaserade multinationella koncernerna köper så mycket finansiella tjänster i London och New York att Sverige får importöverskott trots en för landets förhållanden väl utvecklad finansiell sektor. Under alla förhållanden ter det sig osannolikt att ett korrekt beräknat saldo för svensk utrikeshandel i finansiella tjänster skulle vara av någon större betydelse för landets ekonomi i dagsläget. Om den svenska finansiella sektorn fortsätter sin expansion i de nya östersjöländerna och dessa lyckas upprätthålla en mycket snabb tillväxt under de närmaste tio, tjugo åren, kan dock Stockholm komma att bli ett viktigt finanscentrum för östersjöområdet. I så fall kan finanssektorns betydelse för svensk ekonomi växa påtagligt både som andel av den totala ekonomin och sysselsättningen för högutbildad arbetskraft och som nettoexportör.</p>
<h2>5.5 Vart är den svenska finansiella sektorn på väg?</h2>
<p>Vi konstaterade ovan att det inte finns några tydliga tecken på att den finansiella sektorns andel av det totala förädlingsvärdet i ekonomin skulle öka i de ledande industriländerna. Däremot pågår en mycket snabb strukturomvandling i sektorn som kan antas få genomgripande följder. För det första genomförs fusioner och förvärv inom den finansiella sektorns delbranscher, som leder till en koncentration till större och färre banker, försäkringsbolag, fondkommissionärer osv. De fyra största bankerna i Sverige står nu för nästan 90 procent av hela banksektorns omslutning.</p>
<p>För det andra genomförs fusioner och förvärv över branschgränserna inom sektorn, s.k. branschglidning, som leder till att bankverksamhet, försäkring, investment banking, kapitalförvaltning och andra finansiella tjänster samlas i stora finanshus, som kan erbjuda kunderna snart sagt alla finansiella tjänster. Det just nu mest imponerande exemplet på dylik branschglidning i Sverige är samgåendet mellan bankkoncernen SEbanken och försäkringsbolaget Trygg-Hansa till finanskoncernen SEB.</p>
<p>För det tredje kommer nu allt fler fusioner och förvärv över landgränserna. Finlands största bank Merita och den svenska Nordbanken har gått samman till en bank, MeritaNordbanken, Den Danske Bank har förvärvat Östgötabanken, Svenska Handelsbanken har förvärvat Skopbank i Finland, alla de svenska storbankerna har köpt in sig i banker i Baltikum och Polen. Listan över redan gjorda fusioner och förvärv kan göras mycket lång och utvecklingen förefaller fortsätta i snabb takt.</p>
<p>Drivkrafterna bakom denna utveckling är flera. Vanliga stordriftsfördelar föreligger genom att fasta kostnader för att förvärva och underhålla analyskompetens, datasystem osv. kan slås ut över en större verksamhet. Genom att skapa finanshus som kan erbjuda i stort sett alla slag av finansiella tjänster, sänker finansföretagen sina risker. Därtill kommer att risken minskar för intressekonflikter mellan finansföretaget och dess kunder ju mera fullständigt sortiment av finansiella tjänster det förra har. Ett finansföretag med ett smalare utbud av finansiella tjänster kan ju antas vara obenäget att föreslå sina kunder finansiella lösningar som det inte självt kan erbjuda. (Calomiris-Karceski 1998, citerade av Boot 2000 och Macey 1999.)</p>
<p>Paradoxalt nog har det dock visat sig svårt att i vetenskapliga studier visa att t.ex. bankfusioner skulle vara lönsamma. Claes-Göran Larsson har gjort en genomgång av studierna på området och konstaterar att varken skalfördelarna i produktion av banktjänster eller vinsterna av en breddning av produktutbudet (genom branschglidning) räcker för att motivera fusioner och förvärv utöver en ganska blygsam storlek. Värdet av aktierna i en bank som köper en annan bank stiger vanligen inte (Larsson 1997). Jeffrey Clark kommer till samma resultat i en studie som inte ingår i Larssons översikt (Clark 1996) och senare översikter av forskningsresultaten på området av S. A. Rhoades och Berger-DemsetzStrahan leder till samma slutsatser (Rhoades 1998, Berger-DemsetzStrahan 1999). Mö jligen är det dock så att det föreligger betydande stordriftsfördelar i ny finansiell teknologi som innebär att personliga relationer mellan bankanställda och kunder ersätts av nya finansiella produkter, men att denna teknologi är så ny att den inte slår igenom i de empiriska studier som gjorts, eftersom dessa bygger på data som vanligen inte går längre fram än mitten av nittiotalet.</p>
<p>Det finns dock två områden som uppvisar mycket stora skalfördelar, nämligen investeringsbanksverksamhet och kapitalförvaltning (Danthine m.fl. 1999). På dessa områden kan det antas att skalfördelarna i analyskapacitet och kapitalanskaffning är så påtagliga att de stora internationella och framför allt då amerikanska bjässarna kommer att ta över ännu mera av denna verksamhet. Viljan att växa och öka marknadsandelarna och de kortsiktiga vinsterna av att rationalisera kontorsnät förefaller dessutom vara argument som fortsätter att driva på koncentrationen även i andra delar av finanssektorn, trots att det hitintills inte har kunnat visas att det ökar aktieägarnas värde. Bankfusionernas omfattning i världen mätt som affärernas totala värde per år steg från (Danthine m.fl. 1999). Den största delen av dessa fusioner ägde rum i USA, men både omfattning och ökningstakt var imponerande även i Europa, med en uppgång från 35 m iljarder dollar per år 1995-1996 till 127 miljarder maj 1997 till maj 1998.</p>
<p>En slutsats är dock att många mindre banker och finansiella företag kommer att överleva och vara mycket lönsamma även i framtiden, trots den våg av koncentration som nu går fram över den finansiella sektorn i OECD-området. Därtill kommer att det också, paradoxalt nog, finns en utveckling i motsatt riktning genom att mindre, starkt specialiserade finansföretag växer fram och tycks bli framgångsrika och lönsamma just genom sin specialisering. En speciell variant är s.k. nischbanker (t.ex. Skandiabanken, HSB Bank, Ikanobanken) har vuxit fram i den svenska bankfloran och nu uppskattas svara för 5-10 procent av det totala banksparandet (Dagens Industri, 7 september 1999). Skandiabanken är visserligen ett exempel på branschglidning där synergieffekter mellan försäkring och bank utnyttjas, men de båda andra visar att det kan finnas synergieffekter med verksamheter utanför finanssektorn som ger underlag för nya finansiella företag i liten skala. Det tillkommer dessutom nu kapitalförvaltningsföretag (privatbanker), som startas för att erbjuda välbärgade personer placeringsrådgivning och förvaltningstjänster.</p>
<p>Den svenska bankmarknaden är den mest koncentrerade i OECDområdet. Som framgår av tabell 18 svarade de fem största bankerna för hela 86 procent av inlåningen i Sverige. Några andra mindre länder ligger också högt, medan stora länder som Tyskland och USA har låg koncentrationsgrad. Det vore dock naturligtvis helt fel att dra slutsatsen att koncentrationsgraden redan är så hög att den svenska bankstrukturen skulle ha nått något slags jämviktsläge. I USA har lagstiftningen (framför allt Glass-Steagall-lagen) förhindrat en mera långtgående koncentration i finanssektorn från 1933 och ända fram till början av nittiotalet. Som synes är lika fullt de fem största bankernas andel av euroområdets bankmarknad bara hälften av USA:s och fusioner och förvärv går i rasande takt i USA. Allt pekar således på att den inre marknaden som fortfarande inte är helt genomförd på det finansiella området (se kapitel 4) kommer att medföra en koncentration av bankväsendet så att ett mindre antal mycket stora banker svarar för en stor del av hela EU:s bankmarknad. I den processen kommer naturligtvis inte den svenska bankstrukturen att förbli opåverkad. Fusioner med utländska banker och/eller försäkringsbolag kan väntas.</p>
<h2>5.6 Färre och större finansplatser i världen? – Några reflektioner</h2>
<p>En annan typ av strukturomvandling som möjligen kan komma att inträffa är att den internationella fördelningen av finansiella verksamheter förskjuts till ett mindre antal stora finanscentra i världen. Det finns argument för en utveckling mot stigande internationell specialisering som skulle kunna leda till att produktionen av finansiella tjänster koncentreras till ett mindre antal stora finanscentra i världen. Vissa delar av den finansiella sektorn präglas av stordriftsfördelar och den typ av kommunikationssystem som sektorn är beroende av (elektronisk kommunikation och flyg) har utvecklats med enorm hastighet under de senaste tjugo åren. Stordriftsfördelar i kombination med låga transportkostnader brukar leda till långtgående internationell specialisering.</p>
<p>Att utvecklingen skulle komma att gå i den riktningen stöds kanske också av faktum att det redan föreligger en kraftig geografisk koncentration av produktionen av finansiella tjänster inom varje land. Åke E. Andersson finner t.ex. att Stockholmsregionen har 22 procent av landets totala sysselsättning, men 37 procent av sysselsättningen i finansiell verksamhet och företagstjänster (Andersson 1998) och det är uppenbart att Stockholms andel av specialiserad aktieanalys och dylikt är ännu mycket högre. Efter hand som telefon- och internetbanker tar över från kontoren, kan den geografiska koncentrationen komma att öka ytterligare. På samma sätt vet vi att investeringsbankernas verksamhet domineras av ett mindre antal mycket stora, i växande utsträckning amerikanska, som framför allt opererar från New York och London. Försöken att av regionala balansskäl hålla liv i ett antal aktiebörser i olika tyska länder bredvid Frankfurtbörsen får också sägas ha misslyckats. Inom Tyskland är tendensen till koncentration till ett finanscentrum mycket tydlig. Det framförs ofta att fysisk närhet mellan olika experter i den finansiella sektorn (analytiker, handlare, finanschefer i storföretagen osv.) ökar produktivitet och lönsamhet, trots ITutvecklingen.</p>
<p>Åke E. Andersson fann dock inte några tydliga tecken på att t.ex. aktiehandeln i världen skulle ha koncentrerats geografiskt under perioden 1976-1993. Expansionen var snarare något snabbare på de medelstora marknaderna än på de största under denna period (Andersson 1998, s. 75). Det finns också argument mot att vi skulle gå mot en internationell koncentration av finansiella aktiviteter till ett fåtal mycket stora centra. Ett första argument är att vända på effekten av den allt effektivare och allt billigare kommunikationen genom informationsteknologins framsteg och konstatera att den också kan möjliggöra en decentralisering av finansiella verksamheter med bibehållet utnyttjande av stordriftsfördelar. När börser blir helt elektroniska och alla kan handla själva över internet, blir det t.o.m. ganska diffust var en namngiven börs finns rent geografiskt.</p>
<p>Ett andra argument är att många finansiella tjänster förutsätter lokal kunskap och uppbyggt förtroende mellan köpare och säljare av sådana tjänster, vilket kräver långsiktig lokal närvaro. Ett etablerat talesätt inom det svenska bankväsendet är att kontorschefen för ett lokalt bankkontor inte bör ha en större marknad än den han kan överblicka från kyrktornet.</p>
<p>Tanken bakom uttrycket är att fler kunder än som finns inom relativt snäv radie kan en bankman inte lära känna och etablera ett långsiktigt och förtroendefullt förhållande till. Det är inte osannolikt att samma argument, mutatis mutandis , gäller för finansplatser.</p>
<p>En slutsats som kan dras och har dragits är att finansiella företag visserligen kommer att fusionera över gränserna och att detta kanske leder till en koncentration av huvudkontor i branschen till ett mindre antal mycket stora finansiella centra i världen, men att behovet av lokal kunskap och långsiktigt uppb yggt förtroende medför att de som producerar de finansiella tjänsterna ändå i övervägande grad rent fysiskt geografiskt kommer att finnas kvar där kunderna finns (Macey 1999). Inom EU kan man också anta att språk- och kulturskillnader jämte betydande kvarvarande skillnader i lagstiftning, beskattning och tillsynsarrangemang kommer att bromsa koncentrationen av finansiell verksamhet till ett fåtal centra med utrikeshandel i finansiella tjänster trots övergången till en gemensam valuta för större delen av unionen (Danthine m.fl. 1999).</p>
<p>Sannolikt går utvecklingen inom den finansiella sektorn därför liksom inom kunskapsindustri i allmänhet mot globala nätverk med noder här och var för specialiserad produktion. Huruvida Sverige och då närmast Stockholm kan bli en betydelsefull sådan nod bestäms av en mängd olika faktorer som kan identifieras men som är svåra att kvantifiera. Man kan räkna upp faktorer som gör London City till en utomordentligt attraktiv plats för finansiell verksamhet och finna att dessa faktorers existens i största utsträckning förklaras av det redan finns en så omfattande produktion av finansiella tjänster på platsen. Kommunikationsmöjligheterna med hjälp av elektronik och flyg, tillgången på all slags finansiell expertis och service, närheten till placerare och analytiker och till storföretagens finansavdelningar, en stor och differentierad marknad för högkvalificerad arbetskraft brukar ingå, liksom hänvisning till att det är lätt att få sådan arbetskraft att flytta till London tack vare den livsföring som är möjlig där med restauranger, underhållning, osv. Det är emellertid uppenbart att vi i stor utsträckning kan förklara förekomsten av dessa gynnsamma förutsättningar med förekomsten en enorm finansiell sektor lokaliserad till London City. Utan denna skulle det inte finnas så utomordentliga kommunikationer med ett plan i timmen till New York, en så differentierad arbetsmarknad eller en så avancerad miljö för högutbildade höginkomsttagares livsstilar.</p>
<p>De exogena faktorer som är ägnade att leda till en avancerad finansiell sektor kan antas ha att göra med skattesystem, reglering och tillsyn av finansmarknaden, nivån på utbildning och forskning i finansiell ekonomi, den lokala förekomsten av företag och hushåll som efterfrågar avancerade finansiella tjänster och grundläggande infrastruktur. De finansplatser som har fått en flygande start genom att tidigt åtnjuta gynnsamma villkor i sådana avseenden har fått en utveckling, där det ena ger det andra och har därför ett svårinhämtat försprång. Stockholm har haft ett gott utgångsläge vad gäller avancerade kunder, finansiellt entreprenörskap, avancerad informationsteknik och god infrastruktur och har därmed kommit att spela rollen av ett medelstort finanscentrum i Europa tillsammans med Amsterdam och Zürich (Andersson 1998). Däremot har skattesystem, reglering och tillsyn fram till åttiotalet slut, nivån på finansiell utbildning och forskning och de politiska attityderna till den finansiella sektorn sannolikt inte främjat Stockholms utveckling till att bli ett framstående finanscentrum. På dessa områden sker, och har det skett, förändringar som tillsammans med utvecklingen i de nya länderna i Östersjöområdet kanske erbjuder Stockholm möjligheter att försvara och t.o.m. förstärka sin position som den dominerande finansplatsen i Nordeuropa (Boot 2000).</p>
<h2>5.7 Är det ett nationellt intresse att ha en stor och/eller sofistikerad inhemsk finanssektor?</h2>
<p>Vi konstaterade i kapitel 2 ovan att den finansiella sektorns produktion är uppenbart ou ndgänglig för ekonomins totala produktivitet. Däremot berördes inte frågan om det spelar någon roll var den är lokaliserad, i det egna landet eller utomlands. Går det lika bra att importera avancerade finansiella tjänster från omvärlden eller finns det argument för att en regering bör försäkra sig om att den inhemska finanssektorn växer och är mycket avancerad? Man skulle kunna tänka sig att denna fråga är analog med frågan om var produktionen av persondatorer äger rum. Persondatorn ändrar för närvarande Sveriges ekonomi (liksom andra länders) på ett genomgripande sätt och Sverige ligger i toppen av världens länder vad gäller PC-användning i förhållande till folkmängden.</p>
<p>Detta sker trots att persondatorer i stort sett inte tillverkas i Sverige. Spelar det lika liten roll var finansiella tjänster produceras?</p>
<p>Alternativt kan man tänka sig att den relevanta analogin är med läkemedelsindustrins lokalisering av läkemedelsforskningen, där den allmänna uppfattningen är att det finns någon kritisk massa som måste uppnås för att få en kreativ m iljö och arbetsmarknad för forskning och utveckling på området och att en stor sådan sektor i sin tur har till följd att avkastningen på forskning, produktutveckling och högre utbildning blir högre och leder till snabbare tillväxt. Det finns knappast några studier som på ett övertygande sätt demonstrerar hur det förhåller sig. Rent allmänt kan det nog dock hävdas att om ett land inte har en rimlig andel av snabbväxande och högteknologiska verksamheter i sin ekonomi, ökar risken att klimatet för högutbildade och kreativa människor blir ogynnsamt och att sådana för att utnyttja sin unika kompetens tenderar att lämna landet, vilket kan leda till en ond cirkel.</p>
<p>Den finansiella sektorn blir sannolikt alltmera dominerad av högutbildad arbetskraft och en stor del av dessa arbetar i symbios med liknande grupper i storföretagen, dvs. företagsledningar, finansavdelningar och IT-experter. Om dessa grupper successivt försvinner från Sverige, ändrar landet karaktär. Inom länder är sådana fenomen välkända. Praktiskt taget alla länder med någon territoriell utsträckning har stagnerande landsändar och det är naturligtvis inget konstigt med att ett helt land i denna mening kan bli en stagnerande del av en global ekonomi. Detta behöver inte innebära någon välfärdsekonomisk förlust, om man ser till individernas nytta, men om man tillmäter nationens framtid som nation ett egenvärde blir slutsatsen en annan.</p>
<h2>Den svenska finansiella sektorns utveckling i modern tid av</h2>
<p>Johan A. Lybeck *</p>
<p>Bilaga 3 till Finansmarknadsutredningen.</p>
<p>Eventuella åsikter och förslag som presenteras i denna studie är författarens egna och sammanfaller inte nödvändigtvis med Finansmarknadsutredningens ståndpunkt.</p>
<p>April, 1999 *  Professor Johan Lybeck är chefekonom vid Matteus Fondkommission AB. Han har tidigare varit bl.a. professor i nationalekonomi 1978-85, bankdirektör vid Sparbankernas Bank (SwedBank) 1985-87, VD för SwedeSettle AB (ett dotterbolag till Postgirot Bank AB) 1991-94, adjungerad professor i finansiell ekonomi 1995-98 samt VD för Finanskonsult AB sedan 1987. Johan Lybeck är PhD i nationalekonomi och fil.lic i statskunskap.</p>
<h2>1 Inledning</h2>
<p>På 25 år har Sveriges finansiella marknader reformerats dramatiskt. Från ett av de mer reglerade finansiella systemen i västvärlden gick vi snabbt till ett av de mest fria. Från en av de sämst fungerande värdepappersmarknaderna gick vi till en av de mest välfungerande. Och från ett banksystem, vars enda uppgift var att vidarebefordra statens önskemål om kreditgivningens storlek och allokering, gick vi till ett av de mest kostnadseffektiva och innovativa.</p>
<p>Bakgrunden till denna utveckling kan i Sverige, liksom i andra länder, hänföras till nyckelorden avreglering och internationalisering . Men Sverige har tagit större steg på kortare tid än många andra länder. Syftet med denna studie är att ge en översiktlig bild av vad som hänt, varför och hur det skedde, var vi står idag samt foga in Sverige i ett internationellt sammanhang.</p>
<p>Det är långt ifrån självklart vad som skall menas med finansiell sektor. Menar man: emittenter som företag och bostadsinstitut och slutplacerare som APfonden och pensionsfonder? intermediärer som banker och värdepappersbolag? marknadsplatser och handelstekniker? instrumenten på marknaderna för fastförräntade värdepapper och aktier? (av-)reglering och tillsyn? penningpolitiska instrument? mera?</p>
<p>Min personliga uppfattning är att det är likgiltigt var marknadsplatsen är belägen – en finansplats domineras til syvende og sidst av behoven, vilka i sin tur styrs av de slutliga låntagarna och placerarna. Man kan därför enligt min uppfattning inte hävda att Sverige skulle ha en sämre fungerande finansmarknad, även om marknadsplatsen skulle ha flyttat till Frankfurt eller Internetrymden. Intermediärerna såsom värdepappersbolag kommer att stanna kvar i Sverige så länge de emittenter de analyserar (research-funktionen) resp. hjälper med finansiering (corporate finance-funktionen) stannar kvar i Sverige, liksom så länge slutplacerarna stannar (sales-funktionen). Det är därför väsentligt allvarligare för Sverige som finansplats när företag som Astra eller MeritaNordbanken flyttar sina huvudkontor från Sverige än om</p>
<p>Stockholmsbörsen förlorar omsättning till London, Frankfurt eller Helsingfors.</p>
<p>Men eftersom denna uppfattning inte är allmänt omfattad, väljer jag att i denna översikt likväl beskriva och diskutera marknadsplatsernas utformning och de aktörer som agerar intermediärer mellan de slutliga behoven.</p>
<p>En historisk utveckling som denna kan studeras antingen kronologiskt eller funktionellt. Jag har valt att i huvuddelen av uppsatsen fokusera på de områden där utvecklingen varit tydligast, nämligen: värdepappersmarknaderna för fastförräntade instrument och aktier (avsnitt 3) banksystemet (avsnitt 4)</p>
<p>I båda fallen gäller det att studera hur marknadernas organisation, konkurrens, effektivitet och produktutbud förändrats till följd av avregleringen och internationaliseringen. För att underlätta förståelsen av budskapet inleder jag dock uppsatsen med en kort kronologisk översikt av utvecklingen (avsnitt 2).</p>
<p>Andra potentiellt intressanta områden, t.ex. fondmarknaden och försäkringsbolagen (i avsnitt 5), kommer att behandlas mer styvmoderligt, av det främsta skälet att jag anser att Sverige där inte varit ledande på samma sätt som på de två upptagna områdena. Visserligen har Sverige lägre avgifter i fonderna än många andra länder men detta är huvudsakligen en konsekvens av banksystemets effektivitet. Produktutbudet i fondmarknaden har släpat efter den i andra länder, t.ex. vad gäller ”hedge fonder”. Marknaden för traditionella livförsäkrings- och pensionsprodukter liksom kapitalförvaltning (”asset management”) generellt fortsätter att karakteriseras av dålig konkurrens och höga avgifter internationellt sett och ett långt mindre innovativt produktutbud.</p>
<h2>2 Den svenska finansmarknaden under 25 år</h2>
<p>1970-80: Regleringarna vittrar sönder men felfördelar ändå resurserna</p>
<p>Överhettningen i svensk ekonomi 1969-70 med accelererande inflation och underskott i bytesbalansen blev den svenska kreditregleringens sista kraftprov. ”Idiotstoppet” i kreditgivningen visade tydligt på regleringens baksidor, nämligen att vinstrika företag med stora kassor kunde fortsätta att investera, medan kreditstoppet drabbade de snabbt växande företagen liksom de mindre företagen och hushållen som fick bära hela bördan av anpassningen genom mindre expansions- och konsumtionsmöjligheter. De totala makroekonomiska effekterna förblev sannolikt små. Betalningsbalansutredningen i mitten av decenniet pekade också på att restriktionerna på de internationella kapitalflödena sannolikt hade en begränsad effekt till följd av företagens möjligheter att med ”leads and lags” i sina betalningar flytta finansiella tillgångar och skulder över gränserna efter behag. 1980-90: Avregleringen och dess konsekvenser</p>
<p>Med en blygsam början 1978, då bankernas räntesättning av inlåningsräntorna släpptes fri, inleddes avregleringsperioden. Trots att även bankernas utlåningsräntor släpptes fria i maj 1985 kom ändå liberaliseringen av kreditgivningen i november 1985 att leda till en låneexplosion, eftersom banksystemet saknade förmågan att bedriva en marknadskonform räntesättning och därmed förmågan att använda räntan som styrmedel i valet mellan kunder och sektorer. Härmed skapades i Sverige – liksom i andra länder med liknande avreglering – en prisbubbla på t illgångsmarknaderna, vilket i Sverige primärt tog sig formen av kraftiga prisstegringar på marknaden för kommersiella fastigheter. Bubblan förvärrades av att valutaregleringen förhindrade överskottslikviditet att flyta utomlands. Konsekvenserna när bubblan sprack infann sig först i nästa decennium.</p>
<p>Under 1980-talet skedde också den största delen av reformeringen av penning- och obligationsmarknaderna. Bakgrunden låg i en snabbt växande statsskuld som inte längre kunde finansieras med hjälp av kvantitativa restriktioner vilka tvingat banker, försäkringsbolag och pensionsfonder att finansiera budgetunderskottet till administrativt satta räntor. I stället lades penningpolitiken om i marknadskonform riktning, vilket innebar helt nya styrmedel för banker och försäkringsbolag; nya instrument på de finansiella marknaderna inte bara tilläts utan uppmuntrades. 1990-2000: Finanskrisen och finanssektorns konsolidering och internationalisering 1990-talet inleddes med att kapitalflödena släppts fria 1989. Därmed kom avregleringen in i en ny fas, nämligen med mer fokus på konkurrens mellan och kostnadseffektivitet hos de finansiella aktörerna. Även Sveriges gradvisa integration med EU förstärkte fokusen på konkurrens mellan aktörerna (”a level playing-field”). Processen skenade emellertid iväg i form av en finanskris som ett tag såg ut att leda till att samtliga större banker skulle sättas under offentlig förvaltning. Resultatet blev emellertid lyckosamt såtillvida att den svenska banksektorn kom ur krisen med högre effektivitet än vad gäller de länder som inte genomgått en liknande kris. 1990-talet kom också att innebära en förändrad roll för värdepappersmarknaderna. Om 1980-talet var obligationsmarknadernas förlovade tidevarv, kom 1990-talet att domineras av aktiemarknaden. Orsaken kan hänföras till såväl utbudssom efterfrågeeffekter. Statsskuldsexplosionen på 1980-talets mitt kom i konflikt med de s.k. Maastrichtkraven på statsfinansiell konsolidering som antogs 1993 inför skapandet av den monetära unionen (EMU). Dessa kom att innebära hårda krav på budgetsanering, med åtföljande mindre utbud av obligationer, vilket tillsammans med den ökade konkurrensen mellan aktörerna ledde till snabbt fallande lönsamhet i obligationshandeln. Samtidigt ökade emellertid företagens behov av eget kapital. På efterfrågesidan kom fokuseringen på långfristigt sparande att också leda till en förskjutning till förmån för aktieplaceringar.</p>
<p>Inför 2000-talet: Trender på finansmarknaderna och effekten av EMU</p>
<p>Under de närmaste åren accelererar utvecklingen. Konkurrensen mellan aktörerna förstärks av ökad internationalisering och branschglidning.</p>
<p>EMU tjänar härvid som katalysator som förstärker och påskyndar en process som skulle ha skett i alla fall. I synnerhet vad beträffar värdepappersmarknaderna leder stordriftsfördelarna (på IT-sidan likväl som i ”placing power”, dvs. förmågan att hos egna kunder placera stora volymer av nyemitterade aktier, obligationer eller syndikerade lån) till fortsatt ”merger mania” med allt större aktörer som konsekvens. Internationaliseringen accelererar med ökad gränsöverskridande handel, sammanslagna börser och integrerad clearing. Med eurons hjälp införs i Europa de finansiella instrument som hittills varit förbehållna den mer sammanhållna och därmed likvida amerikanska marknaden (”assetbacked securities”, ”mezzanine finance”, ”junk bonds”…). Fokus skiftar till företagens finansiering vilket tillika med slopandet av valutarisk inom euroområdet förstärker betoningen av kreditrisk och därmed rating snarare än marknadsrisker (i ränta och valuta) i placeringarna.</p>
<p>I nästa steg avvecklades de kvantitativa regleringarna på lånevolymer och placeringar. Avvecklingen av likviditetskvoterna (som tvingade bankerna att placera en viss del av inlåningen i stats- och bostadsobligationer) 1983 saknade betydelse, eftersom bankerna i alla fall inte fick låna ut de frigjorda medlen. Först när kredittaket släpptes i november 1985 kunde låneexpansionen börja. Försäkringsbolagen (livdelen) och pensionsfonderna fick samma frihet först 1986 (1985 för sakbolagen).</p>
<p>Avvecklade:</p>
<p>Reglering av bankernas inlåningsränta</p>
<p>Reglering av räntan på företagsobligationer</p>
<p>Reglering av försäkringsbolagens utlåningsräntor</p>
<p>Likviditetskvoter för banker</p>
<p>Utlåningtak för försäkringsbolagens leasing Placeringskrav för sakförsäkringsbolag Utlåningsbegränsning för mellanhandsinstitut som finansierar kommuner och företag</p>
<p>Reglering av bankernas utlåningsräntor</p>
<p>Utlåningstak för bankernas utlåning i SEK</p>
<p>Placeringskrav för livförsäkringsbolag och AP-fonder</p>
<p>Aktieplaceringar utomlands</p>
<p>Övrig valutareglering Emissionskontroll av emissionskurs Indexering av obligationer Betalningsförmedlingslagen</p>
<p>Not.: Gällande 1999</p>
<p>Kassakrav för banker och finansbolag (f.n. 0 % av inlåning från allmänheten, bankcertifikat, bankobligationer placeras räntelöst i riksbanken)</p>
<p>Operationer i öppna marknaden (köp och försäljning av korta riksbanksväxlar) ”Repor” (tillfälliga likviditetstillskott till eller indragningar från marknaden)</p>
<p>Styrränta för repa</p>
<p>Tak och golv för reporänta ”Open mouth operations” (dvs. muntliga varningar)</p>
<p>Från och med 1986 inleddes satsningen på åtgärder som syftade till att öka konkurrensen och därmed effektiviteten i det finansiella systemet. Detta år fick utländska banker starta verksamhet i Sverige, dock endast som dotterbanker och därmed med svensk oktroj. Aktieplaceringar utomlands tilläts gradvis, dock först endast med en genom auktion fastställd tilldelning av rättighet vilket ledde till att ett överpris uppstod på valutan (”switch-premien”). Denna blev hastigt och lustigt värdelös när Riksbanken i januari 1989 oväntat helt frisläppte placeringar i utländska aktier. Motsvarande rättighet för obligationshandeln kom den 1 juli 1989. Det är emellertid inte – enligt min mening – riktigt att hävda att denna avreglering skapade en jämbördig konkurrens mellan svenska och utländska aktörer. Visst fick en svensk från 1989 ha inlåning i utländsk valuta, men bara i en svensk bank. Och utländska värdepapper måste köpas via svensk bank eller fondkommissionär och också ligga i depå hos denne. Först med slopandet av betalningsförmedlingslagen den 1 januari 1993 fick utländska banker en effektiv mö jlighet att konkurrera med svenska vad gällde inlåning i utländsk valuta och handel i utländska värdepapper.</p>
<p>Konkurrensen har därefter skärpts av EG:s direktiv vad gäller:</p>
<p>Banktjänster: Andra Bankdirektivet (89/ 646/EEG). I drift 1993 inom EU (1994 i Sverige genom EES-avtalet); härmed fick banker med oktroj inom EG-området en automatisk rätt att via filial eller branschkontor bedriva samma verksamhet i Sverige som i hemlandet (med undantag för värdepappersområdet).</p>
<p>Försäkringstjänster: Tredje Liv- (92/96/EEG) och Sakdirektiven (92/49/EEG). I drift 1994 inom EU och Sverige; härmed utsträcktes samma rättigheter också till försäkringsbolag och pensionsfonder.</p>
<p>Värdepapperstjänster, Investment Services Directive (93/22/EEG). I drift 1996 i Sverige (1997 i de flesta EU länder). Direktivet omfattar banker lika väl som fondkommissionärer (”brokers”) och andra ”investment firms”. Direktivet inkluderar explicit alla typer av avista instrument (”all classes of securities which are normally dealt in on the capital [and money] markets”) liksom derivat. Som framgår av lagtexten (se faktaruta) får ingen som helst diskriminerande behandling ske av utländska aktörer. Dessa måste beredas fritt tillträde inte bara till börsen utan också till andra handelssystem (t.ex. PMI) och avvecklingssystem (VPC). Texten är värd att återges.</p>
<p>Som framgår av beskrivningen i nästa avsnitt kom värdepappersmarknaden att utvecklas utan att myndigheterna behövde ge tillstånd till de nya produkterna; däremot uppmuntrade de de nya marknads konforma instrumenten. Lagändring krävdes däremot för att tillåta indexering av ränta eller kapitalbelopp efter t.ex. aktieindex eller prisindex. Därmed kunde sådana produkter som realobligationer med koppling till konsumentprisindex liksom de populära indexobligationerna introduceras först efter en lagändring 1991. Likaså krävdes ”århundradets skattereform” 1991 som belade ränta och kapitalvinst med samma skatt för att Riksbankens emissionskontroll skulle kunna upphöra. Fram till dess var Riksbanken tvungen att reglera priset på obligationer vid emission så att inte placeraren erhöll ”alltför mycket” av avkastningen i form av lägre beskattad kapitalvinst.</p>
<p>Att jämföra den svenska avregleringen med den i utlandet är svårt eftersom olika länder använt sig av olika metoder för att styra marknaderna och därför avregleringen tagit sig olikartade former. Tabell 2 och 3 gör ändå ett försök. förrän i mitten av 1990-talet. Våg 4 slutligen är Japan som släppte kurtaget fritt för stora transaktioner först i april 1998 medan kurtaget för småspararna avregleras enligt plan (”Big Bang”) först i december 1999.</p>
<h2>affärer om avregleringen delats upp för stora resp. mindre transaktionsstorlek)</h2>
<p>Med vissa undantag bekräftas därför påståendet från ovan att Sverige, liksom övriga Norden, legat före länderna på den europeiska kontinenten i avreglering men efter främst USA men också länder som Kanada och Australien. Knappast oväntat fick därför USA och Australien sin finanskris först. Den amerikanska sparbankskrisen kom redan i början av 1980-talet. Därefter följde Norden i början av 1990talet och vissa länder/banker på kontinenten vid mitten av 1990-talet. Japan utgör det enda undantaget till denna trista historia, eftersom man lyckats skapa en bankkris redan före avregleringen begynt på allvar!</p>
<p>Not.:  Med (–) markeras vissa kvarvarande regleringar, t.ex. i Belgien vad gäller sparkonton, i USA förbud mot ränta på checkräkning.</p>
<h2>3 Utvecklingen på värdepappersmarknaderna</h2>
<p>Penning- och obligationsmarknaderna</p>
<p>Denna uppsats är inte primärt inriktad på makroe konomiska förlopp utan på utvecklingstendenserna på de finansiella marknaderna. Likväl måste några av de bärande dragen i den underliggande ekonomin beskrivas, eftersom de utgör drivkrafterna bakom värdepappersmarknadernas modernisering och expansion. som står för huvuddelen av saneringen, även om lägre marginaleffekter efter skattereformen 1991 tillika med djupet i lågkonjunkturen 1991-93 gör att återhämtningen denna gång gått långsammare.</p>
<p>Priset för budgetunderskotten (som mest hade staten ett underskott på 14 procent av BNP 1993) blev att Sveriges kreditvärdighet sänktes. Fram till januari 1991 hade Sverige högsta ”rating”, Aaa, från Moody´s Investor Services. Därefter skedde en gradvis sänkning med fyra steg till Aa3, en nivå som Sverige fick bibehålla ända till sommaren 1998. Priset för denna kreditrisk är en  orsak till att de svenska räntorna från paritet med de tyska så sent som 1975 steg kraftigt i relation till dessa. En viktigare orsak var dock valutarisken i svenska papper. Som mest var ”tysk-spreaden” uppe i 6 procentenheter 1985 (se figur 2). Efter devalveringen 1992 och den ekonomiska återhämtningen föll spreaden till som lägst 20 räntepunkter sommaren 1998, en klar underskattning av kronans kvarvarande kreditrisk och valutarisk utanför EMU. Återgången till en ränteskillnad på runt 60-70 punkter i augusti 1998 var därför vare sig oväntad eller omotiverad. Därefter har regeringens omsvängning till förmån för en mer EMU-vänlig inställning åter pressat räntemarginalen nedåt.</p>
<p>Källa:  International Financial Statistics och OECD Economic Outlook, Juni 1998.</p>
<p>Konsekvenserna av statsskuldsutvecklingen på de finansiella marknaderna beror i hög grad på vilka placerare som staten i första hand vände sig till. Figur 3 visar för ett antal EU-länder hur statsskulden fördelade sig på placerarkategorier 1994. Två drag har varit utmärkande för Sveriges sätt att finansiera underskotten. För det första hade (och har fortfarande) Sverige en av de lägsta sparkvoterna i hushållssektorn bland EU-länderna. Detta gjorde att Sverige i markant kontrast mot främst Italien inte kunde dra på hushållens sparande. Därför är också i figur 3 det privata, icke-finansiella ägandet av statsskuld i Sverige lägre än i de flesta andra EU-länder, detta trots att företagssektorns goda likviditet i kombination med låg avkastning på produktiva investeringar i relation till räntan ledde till placeringar i statspapper. I stället kom Sveriges inhemska sparande att kanaliseras via finanssektorn, i synnerhet APfonderna och försäkringsbolagen vilka genomgående svarat för halva den svenska obligationsmarknaden (i kronor). Jfr. figur 4 nedan.</p>
<p>Belgien</p>
<p>Danmark</p>
<p>Tyskland</p>
<p>Grekland</p>
<p>Spanien</p>
<p>Frankrike</p>
<p>Irland</p>
<p>Italien</p>
<p>Nederländerna</p>
<p>Portugal</p>
<p>Storbritannien</p>
<p>Sverige</p>
<p>Källa:  European Economy No. 1, 1994 för EG, Riksbankens Årsbok 1994 för Sverige.</p>
<p>För det andra ledde det låga inhemska sparandet till beroende av utländska kreditorer. Som framgår av figur 3 är det Sverige som, tillika med Irland och Danmark, varit mest beroende av utländskt kapital. I andelen ”utlandet” räknas in dels hela statsskulden i utländsk valuta, dels utlänningars ägande av kronskulden.</p>
<p>Eftersom Sverige till skillnad från många andra länder var beroende av professionella placerare i hemlandet och utlandet, är det naturligt att den svenska obligationsmarknaden kom att utvecklas snabbare och tidigare mot marknadskonforma lösningar i betydelsen: marknadskonform penningpolitik med räntestyrning i stället för kvantitativa regleringar moderna instrument, inklusive möjligheterna till riskhantering genom derivatinstrument likviditet som möjliggjorde för institutionella placerare att flytta om i sina portföljer utan att räntepåverkan blev alltför stor.</p>
<p>Likviditet skapas av ett flertal faktorer såsom den juridiska möjligheten att sälja ett finansiellt instrument, en för alla acceptabel emittent, fungibla värdepapper, stora utelöpande volymer och stor omsättning, låga transaktionskostnader samt förekomsten av riskhanteringsinstrument.</p>
<p>I stället blev det med introduktionen av statsskuldväxlar sommaren 1982 som penningmarknaden startade på allvar. De stora emitterade volymerna möjliggjorde en god likviditet redan från början, samtidigt som Riksbanken också kom att utnyttja statsskuldväxlarna för sina öppna-marknads-operationer. Detta medförde att en aktör på marknaden var tvungen att vara ”market maker” åt Riksgäldskontoret för att kunna hänga med på marknaden. Alla aktörerna accepterade också emittenten, dvs. svenska staten, så att ett papper inköpt hos en aktör lika lätt kunde säljas hos en annan. 1983 utsträcktes den korta marknaden till andra emittenter såsom kommuner, bostadsinstitut och icke-finansiella företag. För att deras papper skulle kunna jämföras med varandra och med statens krävdes att de blev jämförbara (”fungibla”) vilket i sin tur krävde en objektiv värdering av deras resp kreditvärdighet. Detta blev möjligt några år senare när det amerikanska ratinginstitutet Standard&Poor´s tillsammans med Handelshögskolan i Stockholm startade Nordisk Rating. Sverige hade i slutet av 1980-talet världens femte största certifikatmarknad (i absoluta tal!) och var ett av de få länder utanför USA där det fanns ett inhemskt ratingföretag. 1983 togs steget att utveckla den långa marknaden. Med Riksobligationer skapades nya likvida långa papper i form av s.k. raka instrument (”bullets”), dvs. med fast löptid, fast kupong under löptiden och inga andra krusiduller. Tidigare obligationer hade ofta haft justerbara kuponger, förlängningsbar löptid (”extendibles”), uppsägningsrätt (”call”) och amorteringar med lotteriförfarande. Samtliga dessa optionsliknande företeelser gör att priset på obligationen inte kan preciseras med hjälp av räntan allenast vilket leder till subjektiva värderingar och en illikvid marknad. För en rak obligation däremot finns en enkel formel som relaterar priset på obligationen till marknadsräntan, kupongen och löptiden. Sedan de gamla typerna av obligationer försvunnit ur systemet har statens obligationer återgått till att kallas statsobligationer men med Riksobligationernas konstruktion.</p>
<p>Efter amerikansk förebild har obligationsmarknaden mer och mer kommit att koncentreras mot handel i de s.k. benchmarkobligationerna. Därmed avses ett tiotal statsobligationer med varierande löptid från 2 år upp till 15 år. Riksgäldskontoret har genom att koncentrera sina emissioner till benchmarklånen bidragit till likviditeten genom stora utelöpande volymer. Genom förfarandet löstes också ett annat mer säreget problem nämligen konsekvenserna av att den svenska marknaden handlar långa papper på ränta i stället för kurs (pris). Bankernas bostadslån har på liknande sätt kommit att handlas i en MBB (”mortgage bond benchmark”) där tidigare alla storbankernas bostadsbolag deltog med identiska emissioner.</p>
<p>Avistamarknaden blev komplett 1986 genom införandet av en depositmarknad med fastställande av STIBOR (Stockholm InterBank Borrowed Rate). Till STIBOR har kommit att knytas prissättningen på FRN (Floating Rate Notes) och VRN (Variable Rate Notes), det rörliga benet i ränteswappar liksom räntorna gentemot storkunder i såväl insom utlåning. 1985-87 inleddes handeln med derivatprodukter: terminer, optioner och swappar. Både ränteterminer och ränteoptioner kom initialt att användas främst för spekulativa ändamål. Efter några väl publicerade smällar (Stockholms stad, Folksam, Skanska m.fl.) blev användningen så småningom mer inriktad på det som är derivatens främsta syfte: att underlätta riskhanteringen hos de finansiella aktörerna, i synnerhet vad gäller tillgångssidan. Introduktionen av ränteswappar 1986 underlättade hanteringen och modifieringen av skuldsidan i balansräkningen, samtidigt som swapparna möjliggjorde arbitrageaffärer som gjorde prissättningen på avistamarknaden mer effektiv.</p>
<p>I september 1987 fick ränte- och aktiemarknaden en oväntad chock, när regeringen tillmötesgick LO:s krav om att införa en omsättningsskatt på ränteprodukter och fördubbla den existerande omsättningsskatten på aktier. Även om den nya skatten (i folkmun kallad ”valpskatten”) inte infördes förrän 1989, blev effekten omedelbar: omsättningen på penningmarknaden föll snabbt från 50 mdr i snitt per dag till som lägst 2 mdr och likviditeten i marknaden försvann i stort sett totalt. Eftersom Bankinspektionen valde att ge skatten den restriktivaste, möjliga tolkningen, kom även ränteterminer och optioner att omfattas eftersom fysiska underliggande kunde levereras. Därmed förträngdes också möjligheten till innovationer på marknaden, vilket bl.a. medförde att de avistainstrument som under dessa år reformerade den amerikanska marknaden (t.ex. ABS, MBS) inte infördes i Sverige. Däremot omfattades inte marknader som saknade fysiska underliggande värdepapper, varför depositmarknaden med dess tillhörande terminsmarknad (Forward Rate Agreements, FRA´s) och swapmarknaden blomstrade. På aktiesidan beräknas att hälften av omsättningen i svenska aktier i stället skedde i London, utan skatt. Sedan regeringen insett att den högre skatten medförde lägre skatteintäkter samt att räntan sannolikt höjts av den lägre likviditeten, slopades skatten efter ett drygt år, våren 1990.</p>
<p>Efter omsättningsskattens avskaffande nystartade penning- och obligationsmarknaden och har sedan dess som mest i mitten av 1990talet haft dagliga omsättningar på upp emot 300 mdr. Normal daglig omsättning ligger nu (våren 1999) på 50-100 mdr. Även aktiemarknadens omsättning har ökat dramatiskt (jfr. nedan). Både ränteterminer och ränteoptioner ombildades med konstruerade (syntetiska) underliggande i stället för fysiska obligationer. Räntemarknaden fick också en internationellt sett unik konstruktion med OTC-handel mellan aktörerna men clearing och avveckling genom en central aktör, OM Clearing. I ränteoptionsmarknaden däremot är OM såväl börs som clearinginstitut. Ränteterminsmarknaden har dock under hösten 1998 ombildats med utländsk förebild så att även ränteterminerna blivit börshandlade.</p>
<p>Den svenska marknaden fick efter återstarten som noterats stora omsättningsvolymer. Ett problem var dock att värdepapperen existerade endast i fysisk form vilka dagligen bytte ägare (avvecklades) i Handelsbankens valv (MVPS, det manuella värdepapperssystemet). Redan i mitten av 1980-talet startade utvecklingen av ett inhemsk clearing- och avvecklingsinstitut, Penningmarknadscentralen, PmC), liknande VP i Danmark och VPS i Norge. 1991 sprack dock dessa långt gångna planer och PmC-projektet lades ned. Efter ett par års strid mellan tre kandidater (VPC som redan hade aktieclearingen, OM samt Swedesettle, ett dotterbolag till Postgirot) stod det klart att VPC också tog över clearing och avveckling av avistaprodukterna på räntemarknaden. Därmed avskaffades (dematerialiserades) också de fysiska skuldebreven och ersattes av elektronisk registrering av innehav i VPC:s register.</p>
<p>Totalt värde 1.656 miljarder kronor</p>
<p>Utlandet</p>
<p>Totalt värde 1.656 miljarder kronor</p>
<p>Banker 28</p>
<p>Företag & kommuner 58</p>
<p>Källa:  Riksbanken.</p>
<h2>placerarsidan 1996</h2>
<p>Totalt värde 380 miljarder kronor</p>
<p>AP-fonder</p>
<p>Företag & övrig a 129</p>
<p>Försäkringsbol.</p>
<p>Källa:  Riksbanken.</p>
<h2>emittentsidan 1996</h2>
<p>Totalt värde 380 miljarder kronor</p>
<p>Källa:  Riksbanken.</p>
<p>Det som saknas på den svenska marknaden idag är främst två typer av produkter:</p>
<p>Hybridformer mellan aktie- och lånefinansiering som ”junk bonds”.</p>
<p>ABS och MBS är obligationer som skapats genom att de underliggande lånen, t.ex. billån (”CARS”) eller kreditkortsskulder (”CARDS”) resp. bostadslån värdepapperiserats genom att obligationer emitterats via en mellanhand (”special purpose vehicle”, SPV) med de underliggande lånen som säkerhet. I USA beräknas att halva stocken villalån värdepapperiserats. I Sverige har processen varit långsammare eftersom SPV inte kunnat förläggas till Sverige. Endast omkring 10 mdr villalån har värdepapperiserats. Liknande problem har förelegat ute i Europa varför Frankrike blivit det enda större land med omfattande värdepapperi -  sering.</p>
<p>Den svenska (och europeiska) nationella obligationsmarknaden har fokuserat på statens och bostadsinstitutens finansiering, dvs. högt ratade och ofta statsgaranterade emittenter. Den amerikanska marknaden har i stället dominerats av företagens emissioner med fokus på lägre ratingar men fortfarande investment grade, dvs. A/A och BBB/Baa. Även obligationer under investment grade klass (”high yield bonds” eller ”junk”) har dock kunnat emitteras i stora volymer. I Europa däremot har marknaden för företagsobligationer dels varit mindre, dels dominerats av kända ”brand names” (Volvo, Phillips, Nestlé…) som ofta inte varit ratade. På marknaden för euroobligationer däremot har privata emittenter – företag och banker – dominerat.</p>
<p>Med övergången till en gemensam valuta i Europa finns anledning att tro att den europeiska obligationsmarknaden kommer att gradvis bli mer lik den amerikanska. Detta innebär att de saknade instrumenten kommer att introduceras, samtidigt som marknaden kommer att fokusera mer på kreditrisk mellan olika emittenter än valutarisk som nu försvinner inom EMU-blocket. Möjligheten för euron att bli en stor likvid valuta syns inte minst på det stora intresset från både placerare och emittenter för euroemissioner under 1997-98, i en valuta som inte ens existerade.</p>
<p>Aktiemarknaden</p>
<p>Ända fram till 1980-talet förde aktiemarknaden en tynande t illvaro med liten storlek i relation till obligationsmarknaderna och låg omsättning. Under intryck av en hög avkastning på aktier relativt obligationer (figur 5) skedde därefter en kraftig omvandling. Figuren visar avkastningen på aktier som summan av varje års direktavkastning (utdelning) och kapitaltillväxt (Affärsvärldens generalindex). För obligationer visas på samma sätt direktavkastningen (marknadsräntan på 5-åriga statsobligationer) plus den värdeförändring som uppstår under året när räntan ändras. Fram till runt 1980 hade aktier och obligationer ungefär samma avkastning men aktier var mer riskabla (volatila). Sedan dess har aktiemarknaden dominerat. Under 1980-talet uppnåddes en genomsnittlig avkastning per år på 30 procent i aktier mot 11 procent i obligationer. Under perioden 1991-97 var avkastningsrelationerna något mer normala: 19 procent på aktier mot 13 på obligationer.</p>
<p>Källa:  Allmän Månadsstatistik.</p>
<p>Denna avkastning ledde i sin tur till ett ökat intresse för aktiemarknaden från både placerare och emittenter. Omsättningen steg från ½ mdr per dag i mitten av 1980-talet till normalt 7 mdr per dag 1998 med toppar på över 10 mdr (se tabell 5). Med en sexdubbling av kurserna på 10 år kom också marknadsvärdet på utelöpande aktier att snabbt stiga; idag är värdet av Stockholmsbörsen ungefär lika stort som värdet av utestående belopp på penning- och obligationsmarknaden, runt 2 410 mdr kronor.</p>
<h2>Stockholms fondbörs, 1985-98</h2>
<p>Under 1998 har utvecklingen mot ökad omsättning accentuerats. Genomsnittlig daglig omsättning har legat runt 7-8 mdr kronor med ett rekord på 18 mdr en enstaka dag (i samband med kursraset i Ericsson i december).</p>
<p>Börsens betydelse för företagens finansiering ökade också snabbt under dessa år. Nyemissionerna steg från 3-7 mdr under 1980-talet till 27 mdr 1993 och 42 mdr 1994. Därefter har volymen fa llit tillbaka något och låg 1997 på 17 mdr.</p>
<p>Produktutbudet på den svenska aktiemarknaden idag skiljer sig inte från andra moderna marknadsplatser: avista handel på olika listor (med olika krav på kapitalstorlek, spridning m.m.), terminer och optioner på index (OMX) och vissa aktieslag samt värdepapperslån.</p>
<p>Totalt värde 2.122 miljarder kronor</p>
<p>Privatpersoner</p>
<p>Utländska ägare Intresseorg.</p>
<p>Övr. företag</p>
<p>Källa:  SCB Finansräkenskaperna.</p>
<p>Däremot skiljer sig den svenska aktiemarknaden på flera sätt från utlandet vad gäller organisation och funktionssätt. En marknadsplats kan organiseras som: market maker marknad: det innebär att aktörerna tar egna positioner och är beredda att alltid ställa tvåvägs(köp/sälj)-priser; orderdriven marknad: det innebär att aktörerna uteslutande agerar som mäklare (”brokers”) och förmedlar order; de tar inga egna initiativ och de tar inga egna positioner.</p>
<p>Stockholmsbörsen vill jag karakterisera som mer auktionsbetonad än NYSE. Banker och värdepappersbolag tar i regel mycket små egna positioner; undantag kan gälla små handelslager samt om aktören agerar market maker vid nyemissioner.</p>
<p>Penning- och obligationsmarknaden i Sverige är däremot en utpräglad ”market maker” marknad. Denna skillnad förklarar också varför obligationsmarknaden har mycket större omsättning än aktiemarknaden. När en market maker får på sig en stor position skall denna säljas vidare för att minska risken. Därmed uppstår nya transaktioner i en lång kedja. 100%</p>
<p>Även vad gäller andra för marknaden viktiga egenskaper finns skillnader mellan Sveriges aktiemarknad och den internationella. Detta kan visas efter kriterierna:</p>
<p>Effektivitet:  därmed menar jag att handel och clearing/avveckling är integrerad mellan avistabörsen och derivatbörsen, vilket möjliggör bättre utnyttjande av säkerheter och lättare hantering av värdepapperslån. Detta sker i Tyskland (Deutsche Börse-Deutsche</p>
<p>Terminbörse – Deutsche Kassenverein) liksom på Londonsbörsens konkurrent Tradepoint i London vilken liksom LIFFE clearar via LCH (London Clearing House). I Stockholm däremot ligger avistacleararen VPC utanför den fusionerade avista- och derivatbörsen OM som även innehåller derivatclearing men således inte avistaclearing.</p>
<p>Transparens:  därmed avses i allmänhet hur snabbt alla order publiceras efter avslut. Stockholm synes här ligga i mittfältet mellan extremen Tradepoint där alla order och avslut publiceras omedelbart, å ena sidan, och SEAQ där stora order tillåts vänta ett antal timmar med rapportering. I det franska CAC systemet publiceras omedelbart alla order inkl. vilken broker som givit ordern. Dock finns det ”hidden orders” som bara utförs sedan publicerade orders utförts, vilket minskar betydelsen.</p>
<p>Neutralitet:  på Tradepoint lika väl som NYSE har institutionella placerare direkt access till börsen och kan träffa avslut direkt med varandra (NYSE s.k. ”fourth market”). Detta gäller fr.o.m. hösten 1998 även på Stoc kholmsbörsen i kontrast mot övriga Europabörser.</p>
<p>En annan aspekt på neutralitet gäller den mellan inhemska och utländska aktörer (jfr. kraven i EU:s Investment Service Directive, citerad ovan). Här var Stockholmsbörsen först i Europa redan 1985 med att tillåta fjärrmedlemmar, dvs. banker som tilläts vara börsmedlemmar utan fysisk närvaro i Sverige.</p>
<p>En tredje aspekt på neutralitet gäller frågan om vem som äger börsen och vilket inflytande ägaren har. Stockholmsbörsen liksom OM (och därmed givetvis det fusionerade OM) är unika genom att vara ägda som normala aktiebolag och själva föremål för börshandel. Övriga avista- och terminsbörser i världen är genomgående medlemsägda och styrda.</p>
<p>Den gemensamma valutan kommer att medföra att Europas aktie- och derivatbörser reduceras kraftigt i antal. En studie beräknar att antalet avistabörser skall reduceras från 32 till 8. Antalet derivatbörser skall minskas från 25 till en handfull. Stockholmsbörsen och OM har härvid främst haft en strategi som går ut på att bygga upp länkar mellan de nordiska marknaderna. Det återstår att se om en sådan ”Finansplats Stockholm” kan få tillräckliga volymer i euroområdet eller om den blir liksom t.ex. Cincinnati Stock Exchange, en marknadsplats för uteslutande små, regionala företags aktier och små, regionala aktörer medan</p>
<p>EUREX inte bara passerade LIFFE utan även CBOT och därmed blev världens största derivatbörs. större svenska bolags aktier noteras och handlas (i euro) på börserna i Frankfurt och/eller London.</p>
<h2>4 Bankmarknaden</h2>
<p>Den kronologiska beskrivningen i avsnitt 2 pekade på att den kritiska avregleringen av bankmarknaden var slopandet av utlåningstaket i november 1985. Detta ledde till att utlåningsstocken fördubblades på fyra år 1985-89; samma process gick i Norge efter avregleringen på tre år, 1984-87. Med något ökad konkurrens kom spreaden mellan ut- och inlåningsräntor att falla något. Se figur 8. Men bankräntorna var fortfarande relaterade till diskontot snarare än till marknadens räntor och kompensationen för skillnad i kreditrisk hos låntagaren inadekvat. Detta syns bl.a. på att skillnaden mellan räntan på finansbolagens marknadsbevis och statens korta upplåning strax före finansbolagskrisen 1990 låg på endast 20 räntepunkter.</p>
<p>Sverige</p>
<p>I utlåningsprocessen betonade bankerna uteslutande marknadsvärdet av säkerheterna, inte låntagarens återbetalningsförmåga. Ofta diskonterades också en fortsatt höjning av fastighetsvärdet, vilket innebar lån till belopp som översteg fastighetens inköpsvärde. Resultatet blev en kraftig uppgång i t illgångspriserna, i synnerhet på kommersiella fastigheter men också aktier. När fastighetspriserna och aktiekurserna började vända brant neråt efter en topp 1989 sprack bubblan då låntagarna började få svårigheter att återbetala lånen.</p>
<p>Utöver bristande förmåga till prisdiskriminering och dålig utvärdering av kundens betalningsförmåga visade det sig också att många banker saknade uppföljning av och restriktioner på en kunds totala engagemang i banken. Gällande enhandsregler kunde kringgås genom att samma kund kunde dels låna direkt i banken, dels indirekt i ett finansbolag som i sin tur återfinansierat sig i samma bank (på lån eller marknadsbevis).</p>
<p>I september 1990 inställde de tre större ickebankägda finansbolagen Nyckeln, Gamlestaden och Independent betalningarna eftersom de saknade möjligheter att omsätta (”rulla”) förfallande marknadsbevis. Hela marknaden för marknadsbevis försvann på några timmar. Detta drabbade speciellt hårt de banker som satsat på en snabb expansion av lånestocken med hjälp av kreditgivning till fastighetsmarknaden. Bland de större bankerna gällde detta speciellt Nordbanken, Gota banken och Första sparbanken. Figur 9 visar kreditförlusterna som andel av utlåningsstocken för de större bankkoncernerna liksom för marknaden som helhet. Kreditförlusterna som legat på mycket låga tal under hela efterkrigstiden (till följd av regleringar och bankernas ”betongtänkande”) expanderade snabbt 1990 och nådde som mest 8 procent 1992 och 1993. Men skillnaden mellan bankerna var stor. GOTA bank nådde förlusttal på 20 procent två år i rad, Nordbanken c:a 8. Handelsbankens förluster däremot översteg aldrig 2 procent.</p>
<p>Som en följd av bankkrisen tvingades regeringen i september 1992 utfärda en statlig garanti för alla bankers och mellanhandsinstituts totala skulder. Denna garanti förblev i kraft till sommaren 1996 då den ersattes av ett insättarskydd av EU-modell. Samtliga större banker utom Handelsbanken ansökte också om statligt stöd. I praktiken kom stöd endast att utbetalas till Nordbanken (som övertagit GOTA). Det statliga stödet kom totalt att omfatta drygt 60 mdr kronor. Som framgår av figur 8 vidgades räntespreaden i krisen. Den vidgade räntemarginalen, multiplicerad med bankernas utlåning i kronor, innebär att bankernas kunder också kom att ställa upp med en liknande summa för att rädda banksystemet.</p>
<p>Källa:  Bankernas årsredovisningar.</p>
<p>Även i Norge och Finland genomgick banksystemen liknande kriser efter avregleringen. Den norska och svenska lösningarna var likartade: staten gick in som ägare i de mest problemtyngda bankerna men lade sig i övrigt inte i omstruktureringarna på marknaden. Finland valde en annorlunda och tuffare modell. Här tvångsfusionerades en av de större bankerna (Sparbanken Finland) och andra såldes eller lades ner (Skopbank, STS banken). Den finska staten har också främst ställt upp med garantikapital till bankerna vilket innebar att en formell socialisering som i Norge och Sverige undveks.</p>
<p>Som en konsekvens av bankkrisen men också den ökade internationella konkurrensen genom EU:s Andra Bankdirektiv har bankerna i de nordiska länderna omstrukturerats kraftigt. Antalet banker har fallit som framgår av nedanstående sammanställning:</p>
<p>Källa:  OECD Bank profitability, olika årgångar.</p>
<p>Siffrorna döljer en del av den omstrukturering som skett eftersom en stor del av de kvarvarande bankerna i framförallt Sverige och Finland är mycket små sparbanker.</p>
<p>Som en konsekvens bl.a. av bankkrisen har de nordiska länderna, i synnerhet Sverige, en annorlunda struktur och högre effektivitet än vad gäller i synnerhet länderna på kontinenten. andelen hänger bl.a. ihop med förekomsten av (mindre) sparbanker (kolumn 4). I Tyskland svarar sparbanksrörelsen (inkl. centralorganisationer) för 2/3 av bankernas totala tillgångar. Även i Norge finns en stark sparbanksrörelse kvar. Även i Spanien och Schweiz finns starka sparbanksrörelser medan de 90 kvarvarande fristående sparbankerna i Sverige har endast 5 procent av tillgångsmassan.</p>
<p>Not.: a) Affärsbanker, savings&loan associations, mutual savings banks, exkl. credit unions. b) Affärsbanker och building societies. c) Inkl. sparbanker, kooperativa banker och (i Tyskland)  Landesbanken-Girozentralen</p>
<p>Källa  : BIS annual report 1996 sid. 86-87, OECD Bank profitability, 1997, olika sidor,</p>
<p>The Banker, July 1997.</p>
<p>Samtidigt är de nordiska bankerna små i relation till Europas jättar. Deutsche Bank hade t.ex. en balansomslutning 1997 på omkring 3.000 mdr kronor. Detta skapar kanske inga problem för banker med en rent nordisk/baltisk strategi (Handelsbanken, MeritaNordbanken, FöreningsSparbanken) men kan komma att ställa till svårighet för en bank med ambitioner att vara en av de ledande investmentbankerna i Europa (SEB). Studier pekar på att stordriftsfördelarna i traditionell bankverksamhet är relativt begränsade; optimal skala nås redan vid totala tillgångar på kanske 3-10 mdr USD. I investmentbank rörelse med tonvikt på trading och corporate finance är däremot stordriftsfördelarna utomordentligt betydande. och 1,82 i Belgien. Länderna på kontinenten ligger genomgående på dubbla antalet kontor per invånare jämfört med Sverige.</p>
<p>Källa:  OECD Bank profitability, 1997.</p>
<p>USA och Sverige är också de länder där personalkostnaden hållits lägst, runt 25 procent av intäkterna. Detta kan jämföras med siffror på 40 procent och mer för flera av länderna på kontinenten. En studie av konsultfirman McKinsey har pekat på att Europas banker under de närmaste tio åren kommer att halvera sin personalstyrka. De nordiska länderna efter bankkrisen står väl rustade för att möta denna ökade konkurrens.</p>
<p>No rdb anken</p>
<p>Swed bank</p>
<p>S E B</p>
<p>Fokus</p>
<p>DnB</p>
<p>Spb NOR</p>
<p>M erita</p>
<p>OKO</p>
<p>Pos tipan kki</p>
<p>CCF</p>
<p>Halifax</p>
<p>R B Scotland</p>
<p>HSBC</p>
<p>Lloyd s TSB</p>
<p>Barclays</p>
<p>NatW es t</p>
<p>BONY</p>
<p>Nations Bank</p>
<p>Bank o f A m</p>
<p>Chas e</p>
<p>Banc One</p>
<p>Citibank</p>
<p>M organ</p>
<p>Bankers Trus t</p>
<p>Frankrike och Tyskland har fått representera de kontinentala banksystemen med deras genomgående mycket lägre IK-tal. I Storbritannien däremot finns ett antal banker med IK-tal runt 2: Halifax och Abbey National (f.d. building societies), Royal Bank of Scotland, HSBC, Lloyds TSB. I USA har flera av de större regionala bankerna ofta varit bland de mest lönsamma; 1997 syns detta främst genom NationsBank.</p>
<h2>5 Försäkringsmarknaden för liv- och pensionsprodukter</h2>
<p>I början av 1980-talet var den svenska försäkringsmarknaden, i s ynnerhet för sparprodukter som liv- och pensionsförsäkring, strikt reglerad enligt Försäkringsrörelselagen från 1917 (sic!). Ett t illägg från 1948 krävde att ett nytt bolag kunde bevisa att det inte bara var solvent utan också behövdes för en sundare försäkringsmarknad. Detta behovskrav slopades 1985, faktiskt tidigare än i ba nkväsendet där den formella behovsprövningen inte avskaffades förrän 1990.</p>
<p>Sakbolagen tilläts att fr.o.m. 1988 meddela kreditförsäkring, något som visade sig ödesdigert för bolag som Svenska Kredit (ägt av Skandia och Trygg-Hansa gemensamt), Njord och Folksam. Njord försattes i konkurs 1990, Svenska Kredit 1992 och Folksam var tack vare detta affärsområde på god väg åt samma håll. Idag domineras kreditförsäkring i Sverige helt av utländska bolag.</p>
<p>Liksom för bankerna blev det först på 1990-talet som fokus i avregleringen inriktades på att förbättra konkurrensen. Fondförsäkring (unit linked) tilläts från 1990, vilket medgav dels att kunden kunde frikoppla sin önskade placeringsstruktur från den som bolaget hade i sin allmänna förvaltning. Dels ledde det också till att bankerna via sina fondbolag kunde bryta sig in på området för långfristigt sparande, vilket hittills hade varit förbehållna försäkringsbolagen. 1997 är 85 procent av fondmarknaden bankägd!</p>
<p>Genom lagändring 1991 blev det också t illåtet att kombinera bank- och försäkringsverksamhet i samma koncern, dock inte i samma bolag. Därigenom infördes det på kontinenten så vanligt förekommande ”Allfinanz” till Sverige. Därmed kunde försäkringsbolag köpa en bank (Trygg-Hansa SPP-GOTA, den föreslagna fusionen mellan Skandia och Stadshypotek Bank) eller tvärtom (SE-Banken – Trygg-Hansa). Enligt min mening har dock denna lagändring snarare minskat än ökat konkurrensen på marknaden. Bankerna har genom sin traditionella kontorsrörelse och aggressiva marknadsföring varit mycket bättre på att bryta sig in på marknaden för liv- och pensionsprodukter än vad försäkringsbolagen varit på bankmarknaden. ”Nischbanker” som Skandiabanken, Wasabanken och (tidigare) Tryggbanken har förblivit marginella företeelser. Bankernas försteg förstärktes ytterligare 1993 av möjligheten till pensionssparande i bank med skattemässigt avdrag (IPS, Individuellt Pensions Sparande).</p>
<p>I syfte att förstärka konkurrensen har det därför varit mycket viktigare att släppa in utländsk konkurrens. Först 1992 fick svenska medborgare köpa utländska livförsäkringar, en konkurrensutvidgning som förstärktes när EG:s Tredje Livdirektiv trädde i kraft 1994. Därmed är utländska EG-bolag och svenska bolag formellt jämställda i konkurrensen.</p>
<p>Livbolagen har historiskt varit mycket kringskurna i sina placeringsmöjligheter, inte bara av försiktighetsskäl utan av rent statsfinansiella skäl. Placeringskvoterna från 1952 som föreskrev att en viss andel av ökningen i tillgångar måste placeras i stats- och bostadspapper avskaffades för sakbolagen 1985 och för livbolagen i december 1986. Detta ledde främst till en dramatisk ökning av aktieandelen i portföljerna, från några procent i början av 1980-talet till 30 procent 10 år senare.</p>
<p>Fr.o.m. 1989 gavs försäkringsbolagen också rätt att placera s.k. fria medel i utländska tillgångar. Andelen utländska placeringar låg 1997 på 24 procent, huvuddelen därav i aktier. Placeringsstrukturen 1997 visas i figur 13.</p>
<p>Procentuella andelar</p>
<p>Svenska oblig. 38,83</p>
<p>Källa:  SCB med tack till Ellen Bramness Arvidsson på Finansdepartementet.</p>
<h2>6 Sammanfattning och slutsatser avseende trender i omvärlden</h2>
<p>Enligt min högst personliga uppfattning kan trenderna på dagens finansmarknader beskrivas i följande punkter:</p>
<p>Fortsatt ökad gränsöverskridande handel. Efter 1999 kommer den finansiella världen att vara indelad i tre stora block: USA, Japan och ”Euroland”. USA har idag 50 procent av världens aktiemarknad (”market capitalization”) och 40 procent av utestående belopp på obligationsmarknaden utgörs av obligationer i dollar. Japan har  15-20  procent. Euroområdet kommer att få  25-30  procent. En stor skillnad är dock att Europas länder redan diversifierat sina portföljer medan amerikanska och japanska placerare (försäkringsbolag, pensionsfonder) ligger med nästan hela portföljen i hemmalandet. Här finns en enorm diversifieringspotential med åtföljande kapitalflöden.</p>
<p>Med ökad handel över gränserna följer behovet av marknadsplatser (börser) som också är gränsöverskridande. Exempel som GLOBEX, EUREX, kopplingen mellan Londonbörsen och Deutsche Börse i Frankfurt är bara början.</p>
<p>Ökad volatilitet leder till fortsatt ökade behov av derivat (och nya kapitalregleringar?). Studier från bl.a. BIS pekar på att volatiliteten i finansiella tillgångspriser inte ökat under senare år, vare sig trendmässigt eller vid införandet av derivatmarknader. Det är emellertid inte osannolikt att de ökade kapitalflödena kommer att leda till ökad volatilitet vilket i sin tur leder till en expansion av de marknader som bäst lämpar sig för att neutralisera denna risk, nämligen derivatmarknaderna. Alternativet är lika former av inskränkningar i kapitalflödena (”Tobin taxes”).</p>
<p>Svårigheter att prognostisera utvecklingen i tillgångspriser leder till ökade krav på likviditet, vilket också innebär fortsatt ökning för raka, hanterbara instrument i stället för ”exotics” som innebär olika former av optionsliknande företeelser med subjektiv värdering.</p>
<p>Konkurrens mellan länderna om kapital leder till harmonisering av skatteregler, främst vad gäller källskatt (”withholding tax”) och förmögenhetsskatt. Att ha källskatter som varierar mellan 0 och 30 procent i en gemensam valuta är inte möjligt. Att ha förmögenhetsskatter som varierar mellan 0 och 1,5 procent inom EU torde också vara omöjligt på ett par års sikt.</p>
<p>Branschglidningen fortsätter  med skapandet av ”Allfinanz”- konglomerat med bank-, försäkrings- och investmentbankaktivitet. Fusionen mellan SE-Banken och Trygg-Hansa i Sverige är det första exemplet; fler lär följa.</p>
<p>Små regionala bankaktörer kan leva vidare men banker med investmentbank ambitioner och värdepappersbolag kommer att fusionera/köpas upp med/av utländska aktörer. Det finns stora skillnader i stordriftsfördelar mellan olika typer av bankrörelse. I normal ut- och inlåningsrörelse är ”economies of scale” små. Även fördelar av diversifiering (”economies of scope”) är begränsade till samordningsfördelar mellan bank- och försäkringsrörelse. På värdepappersmarknaderna däremot finns stora fördelar i storlek, t.ex. vad gäller riskhantering i  trading-orienterade  organisationer och ”placing power” i corporate finance aktiviteter.</p>
<p>Amerikanska investmentbanker kommer att dominera verksamheten på värdepappersmarknaderna i den gemensamma valutan (figur 14).</p>
<p>Med en bred definition av investmentbank aktiviteter har de amerikanska bankerna redan ungefär 80 procent av världsmarknaden. De har redan utnyttjat svagheterna i det japanska finansväsendet: Merrill Lynch har köpt upp kontorsrörelsen i konkursade Yamaichi Securities, Travelers/Salomon Smith Barney ha köpt 25 procent av Nikko Securities. I den gemensamma valutan lär de amerikanska bankerna slå sig in eller köpa sig in på marknader där hittills de regionala aktörerna haft ett försteg, som den nordiska marknaden.</p>
<p>Värdepappersmarknaden kommer att i högre grad fokusera på företagens upplåningsbehov vilket ökar behovet av fokus på kreditrisk och rating liksom nya instrument.</p>
<p>Ökad effektivitet kräver integration mellan avistabörser, derivatbörser och clearinginstitut. Frankfurt har ett stort försteg inte minst genom närheten till den europeiska centralbanken ECB.</p>
<p>Det som talar FÖR nordiska aktörer är att de efter finanskrisen är internationellt sett effektiva. Det som talar MOT dem är att de fokuserar på nordiska lösningar i stället för kopplingar till den nya dynamiska marknad som växer upp kring axeln Frankfurt-London (-Paris-MilanoMadrid?).</p>
<p>Bear St earns</p>
<p>Chase Manhattan</p>
<p>Cit icorp</p>
<p>Deut sche MG</p>
<p>DLJ</p>
<p>Goldman Sachs</p>
<p>J P Morgan</p>
<p>Lehman Bros</p>
<p>Merrill Lynch</p>
<p>Morgan Stanley</p>
<p>Salomon Bros</p>
<p>SBC Warburg</p>
<p>UBS</p>
<p>Marknadsandelar</p>
<h2>Det finansiella systemet och den ekonomiska tillväxten: Svenska erfarenheter 1834-1991</h2>
<h2>av</h2>
<p>Pontus Hansson *</p>
<h2>och</h2>
<p>Lars Jonung **</p>
<p>Bilaga 4 till Finansmarknadsutredningen.</p>
<p>Eventuella åsikter och förslag som presenteras i denna studie är författarnas egna och sammanfaller inte nödvändigtvis med Finansmarknadsutredningens ståndpunkt.</p>
<p>September, 1999 * Pontus Hansson, fil.lic., arbetar för närvarande med en doktorsavhandling om ekonomisk tillväxt. Adress: Nationalekonomiska institutionen, Lunds Universitet, Box 7082, 220 07 Lund, tel.nr.  046-222 94 78, e-mail: Pontus.Hansson@nek.lu.se. ** Lars Jonung är professor i nationalekonomi vid Handelshögskolan. Hans forskning är inriktad på bl.a. finansiell och monetär historia samt på stabiliseringspolitik. Adress: Handelshögskolan i Stockholm, Box 6501, 113 83 Stockholm, tel.nr  08-736 92 03, e-mail: Lars.Jonung@hhs.se.</p>
