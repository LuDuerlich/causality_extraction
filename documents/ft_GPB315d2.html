<h1>10 Förmåner</h1>
<h2>10.1 Sammandrag</h2>
<p>Bestämmelser om ersättning inom frivillig försvarsverksamhet återfinns i dag i tre olika förordningar. Dessa tre förordningar är främst utformade med tanke på verksamhet för och bemanning av statliga myndigheters krigsorganisation. Därtill kan enskilda personer erhålla ersättning enligt räddningstjänstförordningen (1986:1107), som är kopplad direkt till insatser i räddningstjänst i fred enligt räddningstjänstlagen (1986:1102). För andra insatser än räddningstjänst i fredstid saknas det däremot i dag generella regler att tilllämpa då frivilliga tas i anspråk.</p>
<p>Mot bakgrund av en vidgad syn på framtidens frivilliga totalförsvarsverksamhet föreslår utredningen ett modifierat ersättnings- och förmånssystem för såväl utbildnings-, kompetensutvecklings- och övningsverksamhet som insatser i fredstid och under höjd beredskap.</p>
<h2>10.2 Dagens förmånsprinciper</h2>
<p>Bestämmelser om ersättning inom frivillig försvarsverksamhet återfinns i dag i tre olika förordningar. Det är förordning (1994:523) om förmåner till frivilliga, förordning (1997:147) om förmåner till hemvärnsmän och förordning (1994:522) om förmåner till instruktörer inom frivillig försvarsutbildning. Dessa tre förordningar är främst utformade med tanke på verksamhet för och bemanning av statliga myndigheters krigsorganisation. Därtill kan enskilda personer erhålla ersättning enligt räddningstjänstförordningen (1986:1107), som är kopplad direkt till insatser i räddningstjänst i fred enligt räddningstjänstlagen (1986:1102).</p>
<p>För andra insatser än räddningstjänst i fredstid saknas det däremot i dag generella regler att tillämpa då frivilliga tas i anspråk.</p>
<p>I dessa fall kan förmåner (ersättningar, försäkringar m.m.) till de frivilliga variera beroende på lokala förhållanden och den aktuella situationen.</p>
<p>När anställd personal och tjänstgörande värnpliktiga ur Försvarsmakten tas i anspråk av räddningsledare i fred med stöd av 34 § räddningstjänstlagen (1986:1102) svarar Försvarsmakten för lön, värnpliktsersättningar och försäkringar. När anställda och i förekommande fall civilpliktiga vid civila, statliga och kommunala myndigheter tas i anspråk ankommer det på motsvarande sätt på dessa myndigheter att svara för ersättning, eftersom de enligt 34 § räddningstjänstlagen (1986:1102) är skyldiga att ställa resurser till förfogande.</p>
<p>För tjänstepliktiga enligt 44 § räddningstjänstlagen (1986:1102) och frivilliga som tas i anspråk av räddningsledare för räddningstjänst gäller särskilda ersättningsbestämmelser enligt 48 § räddningstjänstlagen och 78 80 §§ räddningstjänstförordningen (1986:1107). Den som på grund av tjänsteplikt eller frivilligt efter anmodan av räddningsledaren har medverkat i räddningstjänst eller i övning med räddningskår har rätt till skälig ersättning för kostnader för resa och uppehälle, arbete och tidsspillan samt skada på kläder och andra personliga tillhörigheter</p>
<p>I situationer där insatsen inte kan hänföras till räddningstjänst uppstår i dag ofta oklarheter om bl.a. ersättningsnivåer och försäkringar, beroende på om den personal som medverkar i insatsen gör det mot bakgrund av reglerna i 34 § räddningstjänstlagen (1986:1102) eller p.g.a. tjänsteplikt enligt 44 § i samma lag, eller frivilligt efter anmodan av räddningsledaren.</p>
<p>För att minska friktionerna mellan olika grupper, som i dag får olika ersättningar för samma arbete, har det i flera fall fattats särskilda beslut som bl.a. inneburit att hemvärnsmän har fått samma ersättningar som dem som ersätts enligt 48 § räddningstjänstlagen (1986:1102). Det upplevs otillfredsställande av flera myndigheter men också av enskilda att ersättningsfrågorna inte hanteras med stöd av ett generellt regelverk.</p>
<p>Ett flertal kommuner planerar i dag för att i olika omfattning ta frivilliga i anspråk som förstärkningsresurs vid både räddningsinsatser och insatser som inte inryms under räddningstjänstlagen. Några kommuner och statliga myndigheter som utredningen har varit i kontakt med har framfört att medlemmar i frivilliga totalförsvarsorganisationer och andra som tas i anspråk måste acceptera att det finns och måste finnas lokala variationer, när det gäller ersättningar och förmåner vid fredstida insatser i samhällsberedskapen. Det har framförts att det därför inte är befogat att reglera sådana ersättnings- och förmånsprinciper i förordningstext.</p>
<h2>10.3 Utgångspunkter för ett modifierat förmånssystem</h2>
<p>Med en vidgad syn på framtidens frivilliga totalförsvarsverksamhet behövs ett nytt ersättnings- och förmånssystem för såväl utbildnings-, kompetensutvecklings- och övningsverksamhet som insatser som syftar till att stärka den fredstida samhällsberedskapen och insatser under höjd beredskap. Det nya systemet bör vara generellt användbart för olika aktörer och ta hänsyn till vilken situation som råder.</p>
<p>Utredningen anser att ett system som byggs enligt följande principiella skiss skulle undanröja de problem som uppstår med dagens regelverk.</p>
<p>Försäkring enligt lag (1977:265) om statligt personskadeskydd och lag (1977:266) om statlig ersättning vid ideell skada m.m.</p>
<p>En rimlig och generell utgångspunkt när det gäller förmåner till frivilliga som gör insatser enligt 34 § eller 44 § räddningstjänstlagen (1986:1102), efter anmodan av räddningsledare eller insatser som inte ryms under räddningstjänstlagen (1986:1102), är att uppdragsgivaren (organisation, stat eller kommun) står för ersättningar och övriga förmåner.</p>
<p>Vid bestämning av ersättningens storlek måste beaktas att deltagande i utbildning och övning samt oftast också vid skarpa insatser i fred, sker frivilligt och av ideella skäl. Man skall alltså inte genom väl tilltagna ersättningar tjäna på att vara frivillig. Å andra sidan skall den enskilde naturligtvis inte åsamkas extra kostnader, för t.ex. resor, kost, logi eller liknande. Som frivillig bör man också få rimlig ersättning för förlorad arbetsinkomst.</p>
<p>Gällande förmånssystem för hemvärnsmän och medlemmar i frivilliga bemanningsorganisationer som med avtal ingår i myndigheters krigsorganisationer är i huvudsak ändamålsenligt. Förmåner för frivilliga och hemvärnsmän med avtal/kontrakt i krigsorganisationen bör även fortsättningsvis ha kopplingar till totalförsvarspliktigas förmåner.</p>
<p>Staten skall enligt lagen (1977:265) om statligt personskadeskydd ansvara för förmånssystemen när frivilliga tas i anspråk vid höjd beredskap, vid statlig räddningstjänst och vid statligt beordrade internationella fredsfrämjande eller humanitära insatser.</p>
<p>När frivilliga tas i anspråk i fredstid för räddningstjänst och i andra extraordinära situationer, då insatsen inte är räddningstjänst enligt räddningstjänstlagen (1986:1102), bör det för statligt ledda insatser vara staten (ansvarig myndighet) som ansvarar för förmånssystemen. I den kommunala räddningstjänsten, då personal inte tas i anspråk med stöd av 34 § räddningstjänstlagen (1986:1102), bör det vara kommunerna som ansvarar för förmånssystemen genom i förväg träffade överenskommelser med frivilligorganisationer och/eller enskilda som kommunen anser sig behöva. Ersättning bör utgå enligt normen för deltidsbrandman.</p>
<p>Utredningen har utarbetat principerna i detta kapitel i samverkan med Försvarsmakten och Överstyrelsen för civil beredskap. Utredningen har också kontinuerligt fört dialoger om överväganden och förslag med Utredningen om översyn av räddningstjänstlagen (Fö 1999:03), som skall redovisa sitt uppdrag senast den 1 juni 2001.</p>
<h2>10.4 Överväganden om ersättningsnormer för olika förmåner och verksamheter</h2>
<h2>10.4.1 Intern föreningsverksamhet</h2>
<p>Vid den utbildnings- och övningsverksamhet som frivilligorganisationerna själva bedriver gentemot sina medlemmar, s.k. medlemsutbildning, är det respektive frivilligorganisation som ansvarar för förmåner och försäkringsskydd.</p>
<h2>10.4.2 Instruktörsförmåner</h2>
<p>Instruktörsförmåner regleras i förordning (1994:522) om förmåner till instruktörer inom frivillig försvarsutbildning. Förordningens 1 § lyder: ”Denna förordning tillämpas på den som, utan att göra det i tjänsten, fullgör instruktörsuppgifter inom hemvärnet och annan frivillig utbildningsverksamhet inom totalförsvaret (instruktör).”</p>
<p>Utredningens utgångspunkt är att när Försvarsmakten beordrar yrkesofficerare eller reservofficerare som är inkallade för tjänstgöring att arbeta som instruktörer inom frivillig försvarsutbildning så är det att betrakta som tjänstgöring. Det samma gäller då Försvarsmakten i uppdragsdialoger kommer överens med frivilligorganisationer om att tillhandahålla instruktörer. Då är yrkesofficerarna eller reservofficerarna som är inkallade för tjänstgöring också där i tjänsten.</p>
<p>De behåller då Försvarsmakten som arbetsgivare och skall därmed ha ersättning som statsanställda. Det omfattar bl.a. traktamente, ersättning för resekostnader och eventuellt övertidsersättning. Instruktörsarvode bör kunna utgå för sådana förberedelser som görs utanför ordinarie arbetstid för yrkes- eller reservofficeren. Motsvarande förhållande bör gälla för andra statligt eller kommunalt anställda som tas i anspråk för sådana instruktörsuppgifter inom ramen för sin ordinarie anställning.</p>
<p>När yrkes- eller reservofficerare frivilligt och utanför ordinarie uppdragsverksamhet ställer upp som instruktörer åt en frivillig totalförsvarsorganisation, bör ersättningsfrågor däremot regleras mellan instruktören och organisationen i fråga. Den tid som en sådan instruktör ägnar åt frivillig totalförsvarsverksamhet kan då inte betraktas som ordinarie arbetstid för instruktören i fråga. Instruktören ställer upp på sin fritid och bör kunna räkna ordinarie mantalsskrivningsort som utgångspunkt för förmånsberäkningarna.</p>
<p>Den vägledande principen bör således vara att den frivilliga totalförsvarsorganisation som utnyttjar en yrkesofficer, eller annan statligt anställd, som frivilligt åtar sig att vara instruktör på sin fritid betalar alla kostnader för instruktören. Det omfattar bl.a. ersättning för resekostnader, logi och eventuellt instruktörsarvode.</p>
<p>Det måste, enligt utredningens uppfattning, finnas stort utrymme för lokala variationer, utom när det gäller grunden för att beräkna ersättning till instruktörer. I dag räknas bostad som tjänsteställe för reservofficerare men inte för instruktörer inom frivillig försvarsutbildning. Det innebär att dessa båda yrkesgrupper inte behandlas lika, varken skattemässigt när det gäller utgivna ersättningar eller avdragsmöjligheter i samband med instruktörstjänstgöringen. Utredningen om avdrag för ökade levnadskostnader m.m. föreslår i betänkandet (1999:94) att bostaden skall betraktas som tjänsteställe också för instruktörer inom frivillig försvarsutbildning.</p>
<p>Frivilligorganisationsutredningen delar denna uppfattning och förordar att regeringen nu fattar beslut enligt förslagen som Utredningen om avdrag för ökade levnadskostnader m.m. anger i avsnitt 10.2.</p>
<p>Utredningen har erfarit att när Försvarsmakten ställer instruktörer till förfogande för frivilligförsvaret, uppstår ibland problem med beräkning av arbetstid och arbetsgivaransvarets tillämpning. Försvarsmakten uppger till utredningen att tillgången på instruktörspersonal i vissa regioner och funktioner leder till att taket för individuella arbetstidsuttag riskerar att överskridas. Utredningen anser, utifrån ovanstående principer, att detta problem bör lösas på följande sätt.</p>
<p>Försvarsmakten skall i sina uppdrag till frivilliga totalförsvarsorganisationer ange i vilken utsträckning som myndigheten kan ställa instruktörer till förfogande. Därvid bör möjligheterna att använda alla kategorier anställda prövas, dvs. yrkesofficerare, reservofficerare och civila. Om Försvarsmakten inte genom avtal kan ställa instruktörer till förfogande bör berörd organisation inom frivilligförsvaret själv rekrytera instruktörer. Detta innebär att en frivilligorganisation mycket väl kan anlita exempelvis en yrkesofficer eller reservofficer på dennes fritid. Ett annat alternativ är att fler instruktörer utbildas bland frivilligförsvarets medlemmar så att dessa själva kan tillgodose instruktörsbehovet.</p>
<p>I uppdrag (avtal/överenskommelser/kontrakt) med uppgifter respektive åtaganden mellan statliga myndigheter eller kommuner och frivilliga totalförsvarsorganisationer avseende utbildnings-, kompetensutvecklings- och övningsuppdrag för frivilliga bör kostnader för instruktören regleras.</p>
<p>Utredningen anser att dessa principer kan tillämpas med stöd av nuvarande förordning (1994:522) om förmåner till instruktörer inom frivillig försvarsutbildning. Utredningen föreslår att Försvarsmakten och Överstyrelsen för civil beredskap får i uppdrag att i samråd utfärda erforderliga interna tillämpningsföreskrifter för militärt respektive civilt försvar.</p>
<h2>10.4.3 Insatser vid höjd beredskap</h2>
<p>Under höjd beredskap, enligt definition i lagen (1992:1403) om totalförsvar och höjd beredskap, får alla samma ersättning som gäller för totalförsvarspliktiga enligt förordning (1995:239) om förmåner till totalförsvarspliktiga. Staten har också ansvar för försäkringsskyddet enligt lag (1977:265) om statligt personskadeskydd, lag (1977:266) om statlig ersättning vid ideell skada m.m. och lag (1994:1809) om totalförsvarsplikt.</p>
<h2>10.4.4 Utbildning och övning för krigsorganisationer</h2>
<p>Dagersättning respektive dagpenning gäller i dag som generell ersättning i fredstid till hemvärnsmän och frivilligpersonal som genom kontrakt/avtal har uppgifter i en krigsorganisation. Ersättningssystemet regleras i 2 § förordningen (1994:523) om förmåner till frivilliga och 2 § förordningen (1997:147) om förmåner till hemvärnsmän.</p>
<p>Syftet med systemet är, enligt Handbok för frivillig försvarsverksamhet (1998), att den frivillige skall ha möjlighet att delta i utbildning och övning även om denne måste ta tjänstledigt från sitt ordinarie arbete och därmed drabbas av löneavdrag.</p>
<p>Dagersättning  betalas för närvarande ut med 50 kronor per dag och utnyttjas främst vid kortare grundläggande uppdragsutbildning eller övning (kortare än tre dagar). Dagersättning är skattefri och betalas ut endast för tjänstgöringsdag som omfattar minst sex timmar per dag.</p>
<p>Vid längre grundläggande uppdragsutbildning, repetitionsutbildning och övning utgår dagpenning  som är 90 procent av sjukpenninggrundande inkomst (SGI). Det är försäkringskassan som fastställer sjukpenninggrundande inkomst till maximalt 7,5 basbelopp (basbeloppet för år 1999 är 36 400 kronor). Den maximala årsinkomsten blir 7,5 x 36 400 = 273 000 kronor, vilket motsvarar en månadslön på 22 750 kronor. Taket för ersättning blir alltså 90 procent av detta, dvs. 20 475 kronor per månad. Den maximala dagpenningen är år 2000 fastställd till 678 kronor och den lägsta 55 kronor (se även figur 2.10 i kapitel 2).</p>
<p>Dagpenning är pensionsgrundande och skattepliktig. Vid höjd beredskap utgår alltid dagpenning enligt förordning om förmåner till frivilliga och förordning om förmåner till hemvärnsmän. Försäkringskassan skall också enligt 1 och 2 §§ lagen (1991:1488) om handläggning av vissa ersättningar till den som tjänstgör inom totalförsvaret handlägga frågor om dagpenning. Den enskilde, t.ex. en medlem i en frivillig totalförsvarsorganisation, har själv ansvar för att anmäla sin inkomst till försäkringskassan så att rätt dagpenning betalas ut.</p>
<p>Det finns i dag lokala variationer när det gäller förmånsfrågor eftersom förordningen om förmåner till frivilliga inte alltid tillämpas. Ett exempel är räddningshundekipage som är krigsplacerade i kommunernas krigsorganisationer. Där kan det finnas lokala variationer i samband med att avtal tecknas mellan kommunen och räddningshundekipagen beträffande ersättningar, förmåner vid utbildning, övning i fredstid för krigsbefattning.</p>
<p>En möjlig orsak till detta är att de förmånsförordningar som tillämpas i stor utsträckning är avsedda för hemvärnsmän och de frivilligorganisationer som har personal krigsplacerad i Försvarsmakten genom avtal. Förmånsbestämmelserna måste i framtiden även ta hänsyn till att man från flera statliga myndigheters sida, dock inte Försvarsmakten, kommer att minska eller avskaffa avtalstecknande i fredstid. Flera myndigheter uppger till utredningen att de i stället kommer att kompetensutveckla personal i fredstid för att i ett anpassningsskede teckna avtal om krigsplacering. Enligt uppgift till utredningen är ett sådant system mer flexibelt och bättre anpassat till eventuella framtida förändringar i omvärlden och inom totalförsvarsverksamheten.</p>
<p>Utredningens uppfattning är att systemet med dagersättning och dagpenning bör gälla även i fortsättningen för fredstida utbildnings-, övnings- och kompetensutvecklingsinsatser för frivillig personal som är krigsplacerad eller kommer att bli det under ett anpassningsskede. Detta ersättningssystem bör liksom i dag vara knutet till förmåner för totalförsvarspliktiga.</p>
<h2>10.4.5 Utbildning och övning för fredstida samhällsberedskapsinsatser</h2>
<p>När kommuner planerar att utnyttja frivilliga försvarsorganisationer, andra frivilligorganisationer och hemvärnet för att stärka den fredstida samhällsberedskapen, finns det sannolikt behov av kommunala utbildnings- och övningsinsatser. Ett exempel är kommunala fredstida insatsgrupper (FIG-grupper) som beskrivs i kapitel 5.</p>
<p>Detta medför naturligtvis också vissa kostnader för kommunerna. Utredningen förordar att delar av de beredskapsmedel, som enligt förordningen (1995:128) om civilt försvar betalas ut till kommunerna, används för att bekosta erforderliga utbildningar och övningar, dels betala ersättning till de frivilliga.</p>
<p>Förordning om förmåner till frivilliga bör kompletteras med en ny 11 § med följande lydelse: ”När en medlem i en frivillig totalförsvarsorganisation deltar i kompetensutvecklings-, utbildnings- och övningsverksamhet i fredstid för att stärka samhällsberedskapen får han eller hon ersättning enligt bestämmande av den statliga myndighet eller kommun som tar den frivillige i anspråk” (se vidare kapitel 12).</p>
<p>Den ersättning och de förmåner som kommunerna svarar för styrs naturligtvis av lokala förutsättningar och förhållanden. Även om det ur rättvisesynpunkt borde ske en samordning förekommer det i dag stora skillnader mellan kommunerna. Utredningen delar den uppfattning som Överstyrelsen för civil beredskap har givit uttryck för i rapporten från avtalsutredningen (2000-06-22), nämligen att man bör eftersträva så liten central styrning som möjligt och i stället lämna stort utrymme åt lokala variationer med hänsyn till rådande förutsättningar och förhållanden.</p>
<p>Det kan dock vara rimligt att följa de förmåner och ersättningar som i dag gäller för frivilliga under utbildning för krigsorganisationer, nämligen dagpenning och därtill följande förmåner (se avsnitt 10.4.4 ovan). När det gäller försäkringsskydd bör det, enligt utredningens uppfattning, lösas genom kommunen eller av frivilligorganisationerna, alternativt av båda parter enligt vad som överenskommes rörande kommunalt ledd verksamhet. För statligt ledd verksamhet bör lagen (1977:265) om statligt personskadeskydd och lagen (1977:266) om ersättning vid ideell skada m.m. tillämpas.</p>
<p>Den frivilliges deltagande i utbildning eller övning för att kunna upprätthålla sin kompetens bör ses som en merit och tillgång även i arbetslivet. Det bör därför ankomma på den enskilde, den frivilliga totalförsvarsorganisationen och uppdragsgivaren att beakta det frivilliga engagemanget i meritvärderingen, t.ex. genom intyg, kompetensbevis eller liknande (se kapitel 6).</p>
<h2>10.4.6 Räddningstjänst</h2>
<p>I 48 § räddningstjänstlagen (1986:1102) stadgas: ”Den som p.g.a. tjänsteplikt eller frivilligt efter anmodan av räddningsledare har medverkat i räddningstjänst enligt denna lag eller i övning med räddningskår har rätt till skälig ersättning för kostnader för resa och uppehälle samt för arbete och tidsspillan enligt de bestämmelser som meddelas av regeringen eller den myndighet som regeringen bestämmer.</p>
<p>Ersättning enligt första stycket skall betalas av kommunen till den som har medverkat i kommunal räddningstjänst eller i övning med räddningskår och av staten till den som har medverkat i statlig räddningstjänst.”</p>
<p>Frivilliga – både medlemmar i frivilliga totalförsvarsorganisationer och sådana som inte är medlemmar – som deltar i räddningsinsatser enligt räddningstjänstlagen (1986:1102) får ersättning enligt vad som föreskrivs i 78 80 §§ räddningstjänstförordningen (1986:1107). Det framgår där att skälig ersättning lämnas enligt de grunder som avtalats om motsvarande ersättning till deltidsanställda brandmän.</p>
<p>Ersättningen är, enligt underlag från Statens räddningsverk, från och med 2000-04-01 satt till 152 kronor för första timmen och 101 kronor per timme för tid därutöver. Ersättningen (timersättning och bilersättning, dock inte ersättning för förstörd egendom) är skattepliktig men den berättigar inte till avtalspension. Det tillkommer också sociala avgifter på 32,92 procent om kommunen t.ex. skulle vilja teckna avtal med en frivillig totalförsvarsorganisation om att organisationen förbinder sig att tillhanda hålla personer med viss kompetens.</p>
<p>Utredningen anser att ersättningen till deltidsbrandmän är en rimlig nivå, som dessutom är lika för alla som deltar i samma insats. Det är också utredningens uppfattning att motsvarande ersättning bör utgå till personal ur ”hemvärnsrörelsen” (se kapitel 3) som tas i anspråk vid räddningsinsatser.</p>
<p>Förordning (1997:147) om förmåner till hemvärnsmän anpassades i november 2000 något i riktning mot utredningens överväganden och förslag i detta kapitel, genom att punkten 5 i 2 § ströks och ersattes med tillägget 2 a §. Den nya punkten 2 a § lyder: ”När en hemvärnsman tjänstgör i hemvärnet under tid då hemvärnsberedskap inte råder, får han eller hon ersättning för arbete och tidsspillan om tjänstgöringen avser räddningstjänst. Ersättningen lämnas enligt de grunder som senast har avtalats i fråga om motsvarande ersättning till deltidsanställda brandmän.”</p>
<h2>10.4.7 Annan extraordinär insats i fred</h2>
<p>För den som i organiserad form står till förfogande och bistår kommun eller statlig myndighet vid fredstida insatser av olika slag, då det inte är räddningstjänst enligt räddningstjänstlagen (1986:1102), anser utredningen, i likhet med vad Överstyrelsen för civil beredskap har anfört, att frågor om ersättningar, försäkringsskydd m.m. bör lösas genom avtal/överenskommelser (några kommuner har redan sådana) mellan den enskilde medlemmen i en frivillig totalförsvarsorganisation eller den frivilliga totalförsvarsorganisationen och den kommun eller statliga myndighet som tar de frivilliga i anspråk.</p>
<p>Det är naturligtvis möjligt att i lag föreskriva om rätt till ledighet från ordinarie arbete då någon tas i anspråk för insatser i samhällsberedskapen. Detta är dock, enligt utredningens bedömning, inte rimligt med tanke på den kommunala självstyrelsen och vitt skilda lokala förutsättningar.</p>
<p>Frågan om ledighet från ordinarie arbetsplats då en frivillig tas i anspråk för andra insatser i fred än räddningstjänst bör därför lösas lokalt genom avtal/överenskommelse mellan den frivillige, kommunen/myndigheten och arbetsgivaren (arbetsmarknadens parter). Det är också viktigt att arbetsgivare är informerade både om att en person ingår i en frivilligorganisation och att viss ledighet för utbildning och övning behövs med jämna mellanrum.</p>
<p>Enligt uppgift till utredningen sker dialoger och kontakter mellan myndigheter och frivilligorganisationer till största delen under ordinarie arbetstid. Detta i kombination med ökade krav på dialoger, redovisning och återrapportering har försvårat situationen för flera frivilligorganisationer, speciellt de mindre, eftersom förtroendevalda i sådana organisationer behöver gå ifrån sitt ordinarie arbete i allt större utsträckning. Utredningen anser att denna fråga i första hand bör lösas genom överenskommelser mellan frivilligorganisationen, berörd myndighet och berörd arbetsgivare. Om detta inte är möjligt bör en ny bestämmelse i förordningen (1994:523) om förmåner till frivilliga tillämpas. Utredningen lämnar förslag om en sådan bestämmelse i kapitel 12.</p>
<p>Om frivilligresurser tas i anspråk enligt räddningstjänstlagen (1986:1102) gäller de ersättnings- och förmånsbestämmelser som anges i räddningstjänstlagen och räddningstjänstförordningen (1986:1107). Det finns emellertid flera exempel på att frivilligresurser som har använts i en räddningsinsats också har utnyttjats efter att det att insatsen har upphört att vara räddningstjänst. Vid sådana insatser är inte räddningstjänstförordningen (1986:1102) tillämpbar. Alla frivilliga, oavsett vad den frivilliges insats består av och oavsett om den frivillige är civil eller militär personal, bör ha rätt till förmåner enligt ett tydligt system.</p>
<p>Det finns här två möjliga alternativ till förmåns- och ersättningssystem. Det ena  är att ersätta förlorad arbetsinkomst för de frivilliga med dagpenning. Denna princip fungerar även för arbetslösa eftersom de enligt uppgift också har en sjukpenninggrundande inkomst (SGI) fastställd av försäkringskassan. Det andra  alternativet är att motsvarande ersättnings- och förmånsbestämmelser som gäller vid räddningstjänst i princip bör gälla även för frivilliga, som tas i anspråk vid extraordinära situationer, då räddningstjänstlagen (1986:1102) inte är tillämplig.</p>
<p>Utredningen förordar det andra alternativet, eftersom det sannolikt skapar både rättvisa, större enhetlighet och dessutom ger en mer rimlig ersättning till den enskilde än vad det första alternativet gör. Ersättnings- och förmånsbestämmelserna skulle då vara lika oavsett om det är räddningstjänst eller om insatsen är i en fas där räddningstjänstlagen (1986:1102) inte är tillämplig. De förändringar i förmånsförordningarna för hemvärnsmän respektive frivilliga som regeringen beslutade om i november 2000 följer också detta alternativ.</p>
<p>Genom att utredningen förordar att hänsyn skall tas till lokala förhållanden är det upp till varje kommun att bestämma ersättningar vid andra insatser än räddningstjänst i fredstid. Utredningen kan dock konstatera att det sannolikt skulle underlätta för alla inblandade om förmånssystemet för deltidsbrandmän kunde tillämpas konsekvent, och förordar därför att en sådan rekommendation utfärdas.</p>
<h2>10.4.8 Internationella insatser</h2>
<p>Vid internationella insatser i kris- och katastrofsituationer (fredsfrämjande och humanitära insatser) rekryterar staten i dag genom ansvarig myndighet frivillig personal och ansvarar därmed för ersättning och försäkringsskydd enligt lagen (1977:265) om statligt personskadeskydd och lagen (1977:266) om statlig ersättning vid ideell skada m.m. Denna princip är ändamålsenlig, eftersom frivilliga tas i anspråk av statliga myndigheter vid sådana insatser.</p>
<h2>10.5 Förslag</h2>
<p>Utredningen föreslår att staten bör på motsvarande sätt som i dag ansvara för förmånssystemen (ersättningar, försäkringar m.m.) när frivilliga tas i anspråk vid höjd beredskap, vid statlig räddningstjänst och internationella fredsfrämjande eller humanitära insatser, systemet med dagersättning och dagpenning bör gälla även i fortsättningen för fredstida utbildnings-, övnings- och kompetensutvecklingsinsatser för frivillig personal, som är krigsplacerad eller kommer att bli det under ett anpassningsskede. Detta ersättningssystem bör liksom i dag vara knutet till förmåner för totalförsvarspliktiga, instruktörer inom frivillig försvarsutbildning bör få rätt att betrakta bostaden som tjänsteställe, enligt förslag i betänkandet (1999:94) från Utredningen om avdrag för ökade levnadskostnader m.m., när Försvarsmakten kommenderar yrkesofficerare eller reservofficerare, som är inkallade för tjänstgöring, såsom instruktörer till frivillig försvarsutbildning eller i uppdragsdialoger åtar sig att tillhandahålla instruktörer, bör yrkesofficerarna och reservofficerarna behålla Försvarsmakten som arbetsgivare och därmed få ersättning som statsanställda. Om däremot en frivillig totalförsvarsorganisation utnyttjar en yrkesofficer eller en reservofficer efter frivilligt åtagande, bör frivilligorganisationen svara för resor, kost, logi m.m. för instruktören. Den tid som en sådan instruktör ägnar åt frivillig totalförsvarsverksamhet kan då inte betraktas som ordinarie arbetstid för instruktören i fråga. Utgångspunkt för förmånsberäkningarna bör vara instruktörens ordinarie mantalsskrivningsort,</p>
<p>Försvarsmakten och Överstyrelsen för civil beredskap får i uppdrag att i enlighet med utredningens förslag och i samråd utfärda erforderliga interna tillämpningsföreskrifter till förordningen (1994:522) om förmåner till instruktörer inom frivillig försvarsutbildning för militärt respektive civilt försvar, frågan om ledighet från ordinarie arbetsplats, då en frivillig tas i anspråk för andra insatser i fred än räddningstjänst, bör lösas lokalt genom avtal/överenskommelse mellan den frivillige, kommunen/myndigheten och arbetsgivaren (arbetsmarknadens parter), frågan om rätt till ledighet för förtroendevalda i första hand bör lösas genom överenskommelser mellan frivilligorganisationen, berörd myndighet och berörd arbetsgivare. Om detta inte är möjligt bör en ny bestämmelse i förordningen (1994:523) om förmåner till frivilliga tillämpas. kompetensutvecklings-, utbildnings- och övningsverksamhet, som erfordras för frivilliga, som planeras tas i anspråk i kommunal insatsstyrka, bör bekostas med delar av de beredskapsmedel som kommunerna tilldelas enligt förordningen om civilt försvar, kommuner bör ansvara för förmånssystemen (ersättningar, försäkringsskydd m.m.), när kommunen tar frivilliga i anspråk vid andra insatser i fred än räddningstjänst. Det bör lämnas stort utrymme för lokala variationer med hänsyn till rådande förutsättningar och förhållanden, principerna och nivåerna för ersättning enligt räddningstjänstlagen (1986:1102) och räddningstjänstförordningen (1986:1107) bör vara vägledande för kommunernas och de statliga myndigheternas ersättning till frivilliga, som tas i anspråk vid andra insatser än räddningstjänst i fredstid.</p>
<h2>11 Finansiering och styrning</h2>
<h2>11.1 Sammandrag</h2>
<p>Den statliga finansieringen av frivilliga försvarsorganisationer omfattar i dag dels organisationsstöd, dels uppdragsersättning. Utredningen konstaterar att det i dagens finansieringssystem saknas generella kriterier som kan tillämpas för fördelning av organisationsstöd. Således har myndigheterna inte haft några principer att följa vid fördelning av stödet. Utredningen har därför ställt upp kriterier för konstruktion av ett nytt system för fördelning av statliga stödmedel till frivillig totalförsvarsverksamhet.</p>
<p>Utredningen föreslår ett finansieringssystem som inte bara knyter an till organisationernas omfattning och inriktning utan också till frivilligorganisationernas kompetens och förmåga att medverka i samhällsberedskapen samt till hur omfattande deras engagemang är i totalförsvarssammanhang. Grunden i den statliga finansieringen bör, som i dag, vara organisationsstöd, dvs. stöd till folkrörelsen frivilliga totalförsvarsorganisationer enligt kriterier som regeringen fastställer. Organisationsstödet bör omfatta grundbidrag, ungdomsbidrag och kompetensbidrag. Grundkriteriet för att godkännas som frivillig totalförsvarsorganisation bör vara att organisationen informerar sina egna medlemmar om samhällets säkerhet och beredskap samt totalförsvar.</p>
<p>Liksom tidigare kan frivilliga totalförsvarsorganisationer även ta uppdrag från statliga myndigheter och kommuner. För sådana uppdrag till organisationerna bör gälla full kostnadstäckning.</p>
<h2>11.2 Bakgrund</h2>
<p>I direktiven till utredningen anges, att det i uppdraget ingår att utvärdera och vid behov föreslå ett nytt system för den statliga finansieringen av de frivilliga försvarsorganisationerna med hänsyn till ny inriktning och nya uppgifter samt att föreslå en ändamålsenlig prioritering vid tilldelning av medel. Vidare ingår att särskilt undersöka i vilken mån det nu gällande finansieringssystemet möjliggjort resultatstyrning av verksamheten och vid behov ange hur ett framtida förändrat finansieringssystem skall utformas för att förbättra möjligheterna till resultatstyrning.</p>
<p>Utredningen har uppdragit åt Statskontoret att utvärdera i vilken mån det nu gällande finansieringssystemet möjliggjort resultatstyrning av de frivilliga försvarsorganisationernas medverkan i totalförsvaret. Vidare ingick i uppdraget att, vid behov, undersöka hur ett nytt system för den statliga finansieringen av frivilligorganisationerna med hänsyn till ny inriktning och nya uppgifter skall utformas i syfte att förbättra möjligheterna till resultatstyrning.</p>
<p>Den statliga finansieringen av frivilliga försvarsorganisationer har under 1990-talet behandlats i ett par utredningar, nämligen (SOU 1992:132) Frivillig verksamhet för totalförsvaret  och (SOU 1997:70) Totalförsvaret och frivilligorganisationerna – uppdrag, stöd och ersättning.</p>
<p>På grundval av den sistnämnda utredningen gav regeringen i regleringsbrev för år 1998 i uppdrag till Försvarsmakten och Överstyrelsen för civil beredskap att utveckla en modell för fördelning av Försvarsdepartementets anslag D6 Stöd till frivilliga försvarsorganisationer inom totalförsvaret. De båda myndigheterna bildade en för ändamålet gemensam arbetsgrupp, vilken tog hjälp av Försvarets forskningsanstalt (FOA) att utveckla en modell för värdering och fördelning av D6-anslaget. Den av FOA konstruerade modellen redovisades i metodrapporten Fördelningsmodell för organisationsstöd till frivilligorganisationerna  (december 1998).</p>
<p>Ytterligare ett par utredningar av mer generell karaktär med inriktning på statens bidrag till och styrning av ideella organisationer förtjänar att nämnas i sammanhanget. Dessa är (SOU 1993:71) Organisationernas bidrag  och (Ds 1997:36) Resultatstyrning av Föreningsbidrag.</p>
<p>Samtliga dessa utredningar har utgjort underlag till frivilligorganisationsutredningens överväganden om utformning av en ny modell för finansiering av frivilliga försvarsorganisationer.</p>
<h2>11.3 Huvuddragen i nuvarande finansieringssystem</h2>
<p>Syftet med statlig finansiering av de frivilliga försvarsorganisationerna är att rikta ekonomiska resurser till sådan verksamhet som bidrar till totalförsvarets folkliga förankring och demokratins utveckling i totalförsvarssammanhang. Den statliga finansieringen syftar också till att stimulera de frivilliga organisationernas engagemang och insatser i totalförsvaret såväl i fred som i krig samt i det avseendet vara en form av ersättning till organisationerna för utfört arbete genom uppdrag från statliga myndigheter.</p>
<p>De frivilliga försvarsorganisationernas finansiering grundas, utöver organisationernas egen finansiering, på statliga medel för den del av deras verksamhet som enligt förordning (1994:524) om frivillig försvarsverksamhet främjar totalförsvaret och som omfattar försvarsupplysning, rekrytering och utbildning av frivilliga för uppgifter inom totalförsvaret.</p>
<p>De statliga medlen till de frivilliga försvarsorganisationerna finansieras över statsbudgeten via olika anslag inom Utgiftsområde 6 Totalförsvar, fr.o.m. år 2001 inom politikområdet Försvarspolitik.</p>
<p>Försvarsmakten och Överstyrelsen för civilberedskap skall stödja de frivilliga försvarsorganisationerna så att organisationernas verksamhet främjar försvarsviljan och ger försvarsverksamheten en bred förankring.</p>
<p>Den statliga finansieringen omfattar dels organisationsstöd, dels uppdragsersättning.</p>
<p>Försvarsmakten bereder och beslutar om stöd till frivilliga försvarsorganisationer med uppgifter inom den militära delen av totalförsvaret, medan Överstyrelsen för civil beredskap bereder och beslutar om stöd till frivilligorganisationer med uppgifter inom det civila försvaret. Sedan år 1999 har Överstyrelsen för civil beredskap det övergripande samordningsansvaret för frivilligfrågor inom det civila försvaret.</p>
<p>Finansiering av stödet har under år 2000 skett från anslaget D6 Stöd till frivilliga försvarsorganisationer inom totalförsvaret. Anslaget för året har disponerats på följande sätt: Försvarsmakten (59 266 miljoner kronor) och Överstyrelsen för civil beredskap (29 020 miljoner kronor). Fördelningen av organisationsstödet till de frivilliga försvarsorganisationerna år 2000 framgår av figur 11.1.</p>
<p>Av de frivilliga försvarsorganisationerna är för närvarande fjorton samlokaliserade på Artillerigården i anslutning till Armémuseum i Stockholm. Dessa får där hyressubventioner motsvarande drygt tre miljoner kronor, som bekostas av Försvarsmakten ur anslaget 6:18. Därutöver stödjer Försvarsmakten ett antal militära tidskrifter med medel ur samma anslag.</p>
<p>Organisationsstödet, anslaget D6, är avsett som finansieringsstöd för de frivilliga försvarsorganisationernas ledning och administration, information om samhällets säkerhet och beredskap samt totalförsvar, rekrytering och fr.o.m. år 2000 även för funktionärsutbildning för den egna organisationen samt ungdomsverksamhet. Stödet skall ge möjlighet till kontinuitet och stabilitet i organisationernas grundläggande verksamhet. Stödet fördelas efter dialog med de frivilliga försvarsorganisationerna. Organisationsstödet utgår för år 2001 ur anslaget 6:18 (tidigare D6) Stöd till frivilliga försvarsorganisationer inom totalförsvaret.</p>
<p>Uppdragsersättning utgår till organisationerna för att täcka deras samtliga kostnader, fr.o.m. år 2000 även overhead-kostnader, för den utbildning av frivillig personal till myndigheters m.fl. krigs- och beredskapsorganisation som frivilligorganisationerna genomför. För utbildningsuppdragen erhåller organisationerna också bistånd/stöd från myndigheterna (främst Försvarsmakten) i form av instruktörsstöd, tillgång till fri lokal, materiel, transporter m.m. Ersättningarna är uppdragsstyrda, dvs. uppdrag, handlingsregler och resurser anges av respektive myndighet i dialog med berörda organisationer. Fördelningen av uppdragsmedel år 2000 från respektive myndighet framgår av figur 11.2.</p>
<p>Två frivilliga försvarsorganisationer får varken organisationsstöd eller uppdragsersättning från de ovan nämnda anslagen. Dessa organisationer är Svenska Pistolskytteförbundet som år 2000 tilldelades drygt 780 000 kronor i statsbidrag från Kulturdepartementet och Svenska Sportskytteförbundet som tilldelades cirka 3 miljoner kronor i statsbidrag via Riksidrottsförbundet.</p>
<p>Uppdragsersättningar utgår för år 2001 ur anslaget 6:1 (tidigare A1) Förbandsverksamhet och beredskap m.m., som förvaltas av Försvarsmakten, anslaget 6:4 (tidigare B1) Civil ledning som förvaltas av Överstyrelsen för civil beredskap som funktionsansvarig myndighet, anslaget 6:6 (tidigare B3) där Arbetsmarknadsstyrelsen har en anslagspost och funktionen Befolkningsskydd och räddningstjänst med Statens räddningsverk som funktionsansvarig myndighet har en annan samt anslaget 6:9 (tidigare B6) funktionen Hälso- och sjukvård m.m. med Socialstyrelsen som funktionsansvarig myndighet.</p>
<p>För de organisationer som på uppdragsbasis bedriver stödjande verksamhet i Estland, Lettland, Litauen, Polen och Ryssland utgår medel efter särskilda beslut av regeringen. Underlag för regeringsbeslut bereds av Försvarsmakten respektive Överstyrelsen för civil beredskap, vilka sedan har att fördela och utbetala medel till organisationerna för denna verksamhet. Den verksamheten är ett led i att medverka till uppbyggnaden av ett demokratiskt system i länderna och ett försvar under demokratisk kontroll. För ändamålet avseende år 2001 har Försvarsmakten tilldelats 4,8 miljoner kronor och Överstyrelsen för civil beredskap drygt 2,8 miljoner kronor.</p>
<p>Den verksamhet som omfattar hemvärnet finansieras helt inom Försvarsmaktens anslag. För år 2001 har avsatts cirka 535 miljoner kronor. En översiktlig bild av den statliga finansieringen av frivilliga försvarsorganisationer och hemvärnet finns i bilaga 10.</p>
<p>Vid utredningens konferenser med de frivilliga försvarsorganisationerna framfördes relativt få synpunkter om nuvarande finansieringssystem. Följande principiella synpunkter lyftes emellertid fram.</p>
<p>Det nuvarande finansieringssystemet är statiskt, bl.a. på grund av att myndigheterna inte gör någon genomgripande omprövning av de krav som bör ställas på de frivilliga försvarsorganisationerna och att det är tveksamt om det som utförs svarar mot de reella behov som finns.</p>
<p>Det statliga bidragets totala omfattning har varit oförändrat under flera år. Brist på flexibilitet har medfört att nya organisationer inte tagits upp i kretsen av frivilliga försvarsorganisationer eller att nuvarande antal organisationer omprövats.</p>
<p>Organisationsstödet bör såsom föreslagits av Försvarsmakten och Överstyrelsen för civil beredskap bestå av en fast del och en rörlig del. Båda bör förhandlas fram. Den fasta delen bör täcka kostnader för ledning, administration och rekrytering och omfatta minst ett treårsperspektiv. Den rörliga delen skall vara ett verksamhetsstöd som utgår efter prestation.</p>
<p>Stödet till organisationerna bör inte vara lika för alla utan variera beroende på bl.a. medlemsantal, antal avtal och uppdragens antal och omfattning.</p>
<p>Organisationer bör få betalt efter prestation, eftersom bidrag gör organisationerna till passiva mottagare och mindre benägna att utvecklas.</p>
<p>En enklare finansieringsmodell än den som FOA har föreslagit bör tas fram.</p>
<p>Försvarsmakten respektive Överstyrelsen för civil beredskap har för år 2000 meddelat föreskrifter till organisationerna angående användning av organisationsstödet, utbetalning av detta samt krav på rapportering och redovisning av genomförd verksamhet, bl.a. halv- och helårsrapporter såsom organisationernas årsberättelser och revisionsberättelser/revisorsintyg.</p>
<p>När det gäller uppdragsmedel är regeln den att uppdragsgivande myndighet och uppdragstagande organisation i dialogform och skriftligt preciserar syftet och målet för uppdraget, vad det skall omfatta samt tid och kostnad för detsamma. Beträffande uppdragsmedel har det ansetts både naturligt och möjligt att resultatstyra verksamheten. Resultatstyrningen sker genom dels de uppdragsavtal som tecknas, dels myndigheternas uppföljning av vad organisationerna presterat.</p>
<p>Uppdragsersättningen utgår huvudsakligen till utbildningsuppdrag grundade på behov av personal och utbildning för Försvarsmakten enligt Försvarsmaktsplan. Uppdrag och medel för sådan frivilligutbildning ges respektive fördelas till organisationerna av Högkvarteret/Grundorganisationsledningen. Organisationerna är redovisningsskyldiga till Försvarsmakten för erhållna medel och uppnådda resultat.</p>
<p>Uppdrag till de frivilliga försvarsorganisationerna lämnas i fråga om det civila försvaret främst från Arbetsmarknadsstyrelsen, Socialstyrelsen och Statens räddningsverk samt i mindre omfattning från Överstyrelsen för civil beredskap. Fördelningen av uppdragsmedel till frivilligorganisationerna utgår från behov men också – i högre grad än vad som gäller för Försvarsmakten – från förslag till uppdrag som organisationerna lämnar till myndigheten. Behoven är inte lika tydligt definierade och hårt styrande på den civila sidan som inom det militära försvaret.</p>
<p>Ett stort antal frivilligorganisationer har uttalat till utredningen att de önskar en fastare och mera konsekvent styrning från myndigheternas sida. Enligt organisationernas uppfattning är det nu alltför mycket slentrian i uppdragsgivningen, eftersom organisationerna själva i stor utsträckning föreslår uppdrag åt sig och myndigheterna samtycker. Organisationerna efterlyser en djupare uppdragsdialog som mer än i dag utgår från beskrivna, faktiska behov.</p>
<p>Försvarsmakten och Överstyrelsen för civil beredskap har i december 1998 föreslagit en modell, framtagen av FOA, för fördelningsprinciper för organisationsstöd till frivilliga försvarsorganisationer. Enligt modellen skall ett differentierat organisationsstöd utgå från organisationernas nytta för totalförsvaret i den av regeringen fastställda prioritetsordningen väpnat angrepp, anpassning, svåra påfrestningar, internationella insatser  och fredsnytta.</p>
<p>Enligt modellen skall organisationerna själva ange sina förmågor (mycket god, god, någon, eller ingen) för respektive situation.</p>
<p>Utifrån organisationernas förmågor beräknas sedan det differentierade organisationsstödet genom olika beräkningsskalor.</p>
<p>Enligt utredningens uppfattning är det inte organisationerna själva, utan statsmakterna som skall ange vilka grundförmågor som organisationerna skall ha och upprätthålla för användning i samhällsberedskapen, och för vilka de får statsmedel. I samband med de intervjuer och konferenser som utredningen har genomfört har det också framkommit att flertalet organisationer ställer sig tveksamma till modellen. Mot den bakgrunden avfärdar utredningen den modellen.</p>
<p>I kapitel 3 konstaterar utredningen att den frivilliga totalförsvarsverksamheten står inför betydande utmaningar och förändringar avseende uppgifter i fred och krig. Det är bl.a. en följd av att Försvarsmakten ändras mot en insatsorganisation, att säkerhets- och beredskapsarbetet måste bedrivas enligt en helhetssyn samt att frivilligorganisationerna behöver och kan tas i anspråk i större omfattning i det civila samhället. Detta sammantaget och brister i nu gällande finansieringssystem talar för att en till de nya förutsättningarna mer anpassad styrnings- och finansieringsmodell bör utvecklas. Detta innebär dock inte att de nuvarande stöd- och ersättningsformerna bör utmanövreras helt, utan att de bör anpassas till nya förutsättningar.</p>
<p>Statsmakterna har funnit det angeläget att ekonomiskt och på andra sätt stödja de frivilliga försvarsorganisationerna. Den statliga finansieringen syftar till att främja långsiktigheten och stabiliteten i de frivilliga försvarsorganisationernas verksamhet och insatser med avseende på samhällsberedskapen och totalförsvaret. De främsta syftena med den statliga finansieringen är att skapa goda förutsättningar för att organisationerna skall bidra till totalförsvarets folkförankring och demokratiska utveckling, totalförsvarets anpassningsförmåga i fred och krig, att stärka individens och samhällets förmåga att förebygga och hantera extraordinära situationer i fred och krig, att stärka totalförsvarets förmåga i krig, att utveckla de frivilliga totalförsvarsorganisationernas kompetens och engagemang i totalförsvaret i fred och krig samt att främja långsiktigheten och stabiliteten i det frivilliga arbetet för samhällsberedskapen och totalförsvaret.</p>
<p>För att kunna nå dessa syften har utredningen funnit behov av att ställa upp vissa kriterier för konstruktion av bidragssystem och för fördelning av statliga stödmedel till frivillig försvarsverksamhet. Utredningen konstaterar att motsvarande kriterier saknas i dagens finansieringssystem. Således har myndigheterna inte haft några principer att följa vid fördelning av statliga bidrag.</p>
<p>Utredningen har bedömt det ändamålsenligt att bygga upp ett finansieringssystem i moduler, som knyter an till inte bara organisationernas omfattning och inriktning utan fastmer till frivilligorganisationernas kompetens och förmåga att medverka i samhällsberedskapen samt till hur omfattande deras engagemang är i totalförsvarssammanhang.</p>
<p>Ett system som är uppbyggt på så sätt skapar enligt utredningen en flexibilitet. Systemet kan därför bättre än i dag anpassas till antalet frivilliga totalförsvarsorganisationer. Vissa av dessa kan uppträda som enbart främjande och understödjande organisationer, medan andra kan vara både främjande organisationer och åta sig uppdrag och ingå på olika sätt i samhällets totala beredskapsorganisation. Detta öppnar möjligheterna till att ansluta fler frivilliga totalförsvarsorganisationer.</p>
<p>De frivilliga totalförsvarsorganisationerna kan såsom i dag åta sig uppdrag för både statliga myndigheter och kommuner. För sådana uppdrag förutsätts ekonomisk ersättning utgå för full kostnadstäckning. Ju större ansvar en organisation förmår åta sig och leva upp till inom ramen för uppdragsverksamheten, desto stabilare bör dess ekonomi kunna bli.</p>
<h2>11.5.1 Organisationernas egenfinansiering</h2>
<p>De frivilliga försvarsorganisationernas grundfinansiering utgörs av organisationernas egna medel. Dessa kan bestå av medlemsavgifter, deltagaravgifter, bidrag från enskilda, insamlingar, lotteri- och försäljningsintäkter, avkastning från eget kapital, donationsmedel, etc. En organisations egenfinansiering är uteslutande en intern angelägenhet utan statlig inblandning.</p>
<h2>11.5.2 Statlig finansiering</h2>
<p>Det statliga finansiella stödet till de frivilliga totalförsvarsorganisationerna kommer såsom hittills att bestå av olika komponenter/moduler.</p>
<p>I 7 kap. 7 13 §§ inkomstskattelagen (1999:1229) stadgas om allmännyttiga ideella organisationer i fråga om befrielse från statlig inkomstskatt.</p>
<p>Det först nämnda rekvisitet om skattebefrielse – allmännyttiga – uppfyller frivilliga försvarsorganisationer, då deras verksamhet inriktas mot samhällsberedskapen och att bidra till och delta i samhällsskyddet samt att mer eller mindre medverka i totalförsvarsuppgifter.</p>
<p>Det andra rekvisitet – ideella – uppfyller de genom att medlemskap i organisationerna är öppet och frivilligt och att deras verksamhet bedrivs utan kommersiell karaktär eller för ekonomisk vinning. En organisations skattebefrielse respektive i vilken mån den kan vara skattskyldig framgår enligt beslut av skattemyndigheten. Någon samlad redovisning av den ekonomiska omfattningen av de frivilliga försvarsorganisationernas skattebefrielse existerar inte i dag. Utredningen kan därför inte ange hur stort belopp den samlade skattebefrielsen motsvarar. Det torde emellertid vara fråga om mångmiljonbelopp.</p>
<p>Utredningen om översyn av reglerna om skattskyldighet i mervärdesskattelagen m.m. (Fi 1999:03; dir. 1999:10) har i en skrivelse med anledning av en enkät som genomfördes våren 2000 anfört: ”Kopplingen till reglerna om inkomstskatt innebär att en allmännyttig ideell förening som är befriad från inkomstskatt för en viss verksamhet inte heller är skyldig att betala mervärdesskatt.”</p>
<p>Mot den bakgrunden bör de frivilliga totalförsvarsorganisationerna, enligt Frivilligorganisationsutredningens mening, vara befriade från mervärdesskatt i sin ideella verksamhet. Så tycks emellertid, enligt uppgifter till utredningen från några frivilliga försvarsorganisationer, inte vara fallet i dag. Det finns inte någon samlad bild över hur stort det sammantagna beloppet skulle vara, som skulle motsvara de frivilliga försvarsorganisationernas befrielse från mervärdesskatt. Även detta belopp torde dock vara betydande.</p>
<p>Utredningen finner starkt vägande skäl för att de frivilliga totalförsvarsorganisationerna skall vara befriade från skatt och mervärdesskatt för sin allmännyttiga ideella verksamhet. Uthyrning av kursgårdar är, enligt utredningens uppfattning, däremot att betrakta som kommersiell verksamhet och bör således vara skattepliktig. Befrielse från såväl inkomstskatt som mervärdesskatt – som utan befrielsen skulle tillfalla statskassan – kan sägas vara en form av statligt ekonomiskt stöd till de frivilliga totalförsvarsorganisationerna.</p>
<p>I detta sammanhang bör noteras att frivilliga försvarsorganisationer är befriade från att lämna inkomstdeklarationer.</p>
<p>Utredningen om översyn av reglerna om skattskyldighet i mervärdesskattelagen m.m. (Fi 1999:03) beräknas avsluta sitt arbete den 1 juli 2001.</p>
<h2>Organisationsstöd</h2>
<p>Grunden i det statliga bidragssystem som riktas till frivilliga totalförsvarsorganisationer bör ha formen av organisationsstöd.</p>
<p>Med organisationsstöd avser utredningen statligt finansierat stöd till folkrörelsen frivilliga totalförsvarsorganisationer enligt vissa kriterier, som regeringen fastställer. Genom kriterierna, generella för alla slag av frivilliga totalförsvarsorganisationer, kommer organisationerna att känna till vilka förutsättningar som gäller för att få organisationsstöd, dvs. stödsystemet blir transparent och förutsebart. Med generella kriterier skapas också förutsättningar att enkelt fördela och i övrigt administrera bidragen till organisationerna. Utredningen bedömer att ett sådant system är både rättvist och kostnadseffektivt.</p>
<p>Någon motsvarighet till de kriterier som utredningen här ställer upp har tidigare inte funnits för de frivilliga försvarsorganisationer som i dag får statliga bidrag. Likartade kriterier gäller emellertid för andra frivilliga, ideella organisationer, som får statliga bidrag genom t.ex. Styrelsen för internationellt utvecklingssamarbete (Sida) och Ungdomsstyrelsen.</p>
<p>Att utforma kriterier ligger i linje med regeringens vilja att förtydliga och renodla former för ekonomiskt stöd till ideella, frivilliga organisationer. Det nyligen införda politikområdet folkrörelsepolitik är ett uttryck för detta. Något undantag för folkrörelsen frivilligförsvar bör inte förekomma härvidlag.</p>
<p>Utredningen anser således att en organisation skall uppfylla ett antal formella kriterier för att upptas som frivillig totalförsvarsorganisation. Kriterierna bör samtidigt ligga till grund för att komma i åtnjutande av organisationsstöd. Liknande kriterier finns alltså redan på andra områden.</p>
<p>För att anses som frivillig totalförsvarsorganisation och vara berättigad till organisationsstöd bör följande kriterier gälla.</p>
<p>En frivillig totalförsvarsorganisation skall vara självständig, demokratiskt uppbyggd med verksamhet, som inte strider mot grundläggande demokratiska värden, och verka för totalförsvarets demokratiska förankring, genom information/utbildning för medlemmarna bidra till att stärka samhällets säkerhet och beredskap i hela hotskalan fred till och med krig.</p>
<p>Därutöver skall organisationen ha stadgar samt vara registrerad och ha säte i Sverige, en vald styrelse och regelbundna medlemsaktiviteter, ett visst minsta antal individuella medlemmar, en riksorganisation, om möjligt företrädd i ett visst minsta antal län, verksamheten dokumenterad i begärd återredovisning och reviderat bokslut samt fullgjort av bidragsgivaren angivna återrapporteringskrav.</p>
<p>Organisationer som gör anspråk på att vara frivilliga totalförsvarsorganisationer och uppbära statligt ekonomiskt stöd förutsätts ha stadgar, som står i överensstämmelse med kravet på självständighet och demokrati. Det organ som beslutar om bidrag till en frivilligorganisation bör insamla erforderlig dokumentation och föra register över de frivilliga totalförsvarsorganisationerna.</p>
<p>Kriteriet att en organisation skall vara registrerad innebär, att den skall vara upptagen i skattemyndighetens register och ha tilldelats ett organisationsnummer. Organisation på central, regional respektive lokal nivå registreras hos skattemyndigheten i det län där den verkar.</p>
<p>Att organisationen har en aktiv verksamhet skall framgå av återrapporteringen.</p>
<p>Spännvidden är stor i fråga om de frivilliga försvarsorganisationernas medlemsantal. Vissa har endast några hundratal individuella medlemmar, medan andra har flera tiotusental. Det lägsta antalet individuella medlemmar i en frivillig totalförsvarsorganisation bör, enligt utredningens uppfattning, inte understiga 300.</p>
<p>Anledningen härtill är att en organisation bör ha en sådan omfattning att den har förutsättningar att vara en riksorganisation. Detta medlemsantal skulle medge att även små men från beredskapssynpunkt betydelsefulla organisationer kan komma i fråga som frivilliga totalförsvarsorganisationer.</p>
<p>Som jämförelse kan nämnas att de minsta frivilliga försvarsorganisationerna i dag omfattar cirka 350 medlemmar. Antalet 300 skulle därmed borga för att ingen av de nuvarande organisationerna av det skälet skulle uteslutas ur kretsen av frivilliga totalförsvarsorganisationer. Det skulle också skapa utrymme för en tämligen nyetablerad organisation att kunna bli frivillig totalförsvarsorganisation, om den i övrigt uppfyller de ställda kraven.</p>
<p>För att komma i fråga som ny organisation bör utöver övriga kriterier ställas kravet, att organisationen har haft verksamhet som har pågått under minst två år sedan den grundades. Skälet är att den skall kunna uppvisa en stabil och långsiktig verksamhet och dokumentation som erfordras. Motsvarande krav ställer både Sida och Ungdomsstyrelsen på de organisationer de stödjer.</p>
<p>De frivilliga försvarsorganisationerna är uppbyggda efter olika strukturer. Några av dem bedriver verksamhet på central nivå med ett antal regionalavdelningar men utan lokala föreningar. Vissa har starka regionala föreningar/förbund/avdelningar/distrikt med ett mindre eller större antal lokalföreningar. Åter andra har tyngdpunkten förlagd till den lokala nivån. Beroende på frivilligorganisationernas inre organisation och storlek är det inte givet att alla organisationer är rikstäckande. För att betraktas som riksorganisation bör kriteriet därför vara att den frivilliga totalförsvarsorganisationen skall vara företrädd i minst en tredjedel av landets län, dvs. för närvarande sju län.</p>
<p>Utredningen anser, att minimikravet för att godkännas som frivillig totalförsvarsorganisation bör vara, att organisationen aktivt informerar/utbildar sina egna medlemmar om samhällets säkerhet och beredskap samt totalförsvar. Målet bör vara att informationen under motsvarande cirka tolv timmars utbildningstid skall ha givits inom en treårsperiod till minst en tredjedel av medlemmarna med huvudsakligt intresse riktat till totalförsvaret. Resultatet bör redovisas i den årliga återrapporteringen.</p>
<p>För ändamålet bör regeringen uppdra åt ansvariga myndigheter att utforma ett generellt informationsinnehåll (utbildningspaket), som kan läggas till grund för informationen till organisationernas medlemmar, men som också skall kunna användas för att informera andra i samhället (se kapitel 9).</p>
<p>Parallellt härmed kan information om samhällsskydd självfallet lämnas i medlemsblad och debattartiklar, i offentliga debatter, m.m. Häri ingår också att på andra sätt främja samhällsberedskapens och totalförsvarets syften att skapa, vidmakthålla och utveckla samhällets förmåga att förebygga och minska skadeverkningar på liv, hälsa, miljö och egendom vid extraordinära situationer i fred och krig.</p>
<p>Det är ett rimligt krav att en frivillig totalförsvarsorganisation i en återredovisning dokumenterar sin verksamhet under året och redovisar denna till det organ som fördelar organisationsstödet. För fortsatt stöd skall detta organ godkänna återredovisningen. Återredovisningen skall åtföljas av reviderat bokslut.</p>
<p>Återredovisningen och bokslutet skall lämnas till det organ som beslutar om och fördelar bidragen senast vid en tidpunkt så att dokumenten kan beaktas i det budgetunderlag som lämnas till regeringen (Försvarsdepartementet).</p>
<p>På grund av tidsnöd vid övergången från ett budgetår till nästa kan det bli nödvändigt att fatta ett preliminärt beslut om bidrag på grundval av en preliminär återredovisning från organisationen. Om återredovisningen eller bokslutet inte godkänns av det beslutande organet skall fortsatt statligt stöd hållas inne till dess förklaring eller rättelse åstadkommits.</p>
<p>Organisationsstödet bör beslutas och fördelas av det centrala samordningsorgan som utredningen föreslår i kapitel 5. Detta förutsätter att uppgifter som att besluta och fördela organisationsstöd delegeras till samordningsorganet såsom myndighetsuppgifter i enlighet med 6 § 11 kap. Regeringsformen, utan att det för den skull är fråga om att inrätta en myndighet.</p>
<p>Regeringen bör uppdra åt berörda totalförsvarsmyndigheter, främst Försvarsmakten och Överstyrelsen för civil beredskap att lämna underlag till Rådet för frivillig samhällsberedskap för fördelning av organisationsstöd till de frivilliga totalförsvarsorganisationerna.</p>
<p>Organisationsstödet fastställs såsom i dag en gång per år och omfattar kalenderår. Det organ som beslutar om organisationsstöd skall betala ut stödet kvartalsvis i förskott efter rekvisition från respektive frivillig totalförsvarsorganisation.</p>
<p>Beslutande organ och de frivilliga totalförsvarsorganisationerna kommer, om systemet genomförs, inte att föra någon dialog om organisationsstödet, eftersom det fastställs och fördelas enligt uppställda kriterier. Dialogerna kommer därmed att koncentreras till uppdragsverksamheten.</p>
<p>En frivillig totalförsvarsorganisation skulle i princip kunna uppbära organisationsstöd från flera departementsområden, säg Försvarsdepartementet, Utbildningsdepartementet och Kulturdepartementet. Enligt utredningens uppfattning bör emellertid organisationsstöd utgå från endast ett departementsområde eller en samhällssektor. Ett sådant förfarande ställer krav på samordning mellan olika departementsområden och stödbeviljande organ/myndigheter.</p>
<p>Organisationsstödet bör enligt utredningens uppfattning vara uppdelat på grundbidrag, ungdomsbidrag och kompetensbidrag.</p>
<p>Dessa bidragsdelar utgör de grundläggande modulerna i det statliga stödsystemet.</p>
<h2>Grundbidrag</h2>
<p>Grundbidrag bör utgå till samtliga frivilliga totalförsvarsorganisationer.</p>
<p>Syftet med grundbidraget bör enligt utredningen vara att bidra till att ersätta kostnader primärt för intern ledning och administration, rekrytering, information och upplysning till medlemmar om samhällets säkerhet och beredskap samt totalförsvar i fred och krig, utbildning av dem som skall genomföra organisationens information om samhällets säkerhet och beredskap samt totalförsvar i fred och krig till organisationens egna medlemmar samt utbildning av egna funktionärer.</p>
<p>Utredningen anser att grundbidraget bör fördelas efter medlemsantalet i de frivilliga totalförsvarsorganisationerna. Med hänsyn till den stora spännvidden i de frivilliga totalförsvarsorganisationernas medlemsantal bör de delas in i ett antal storleksklasser, så att organisationer som tillhör samma storleksklass får lika stort bidrag.</p>
<p>Storleken av ett grundbidrag till en organisation blir således beroende av vilken storleksklass organisationen tillhör. Syftet med ett antal klasser är att minimera tröskeleffekterna i steget från en storleksklass till en annan. Antalet klasser bör förslagsvis sättas till elva. Därmed blir steget för en organisation som flyttas från en klass till närmast högre eller lägre inte så stort. Med medlemmar avses de som den frivilliga totalförsvarsorganisationen har registrerade som medlemmar, inklusive ungdomsmedlemmar. Stöd till ungdomsverksamhet behandlas längre fram under rubriken Ungdomsbidrag.</p>
<p>Det förekommer att frivilliga försvarsorganisationer förutom individuella medlemmar kan ha organisationer anslutna som medlemmar. Så är fallet med exempelvis Frivilliga radioorganisationen. Sådana kollektivt anslutna organisationer förutsätts få egna bidrag, varför deras medlemmar inte bör läggas till grund för beräkning av det grundbidrag som utgår till de frivilliga totalförsvarsorganisationerna.</p>
<p>Samma undantag bör gälla för vissa organisationer som registrerar medlemmar, som ägnar sitt huvudsakliga intresse mot verksamhet av liten betydelse för samhällsberedskapen.</p>
<p>I några mycket stora organisationer såsom Svenska Röda Korset med över 300 000 medlemmar och Frivilliga Skytterörelsen med cirka 90 000 medlemmar är endast delar av organisationen engagerade i frivilligförsvaret. Det bör vara medlemsantalet som ingår i dessa delar som utgör grund för till vilken storleksklass organisationen bör föras i detta sammanhang. Indelningen i storleksklasser framgår av figur 11.3.</p>
<p>Alla organisationer som tillhör samma storleksklass får lika stort bidrag i form av grundbidrag. Grundbidraget omfattar cirka tio procent av organisationsstödet. En fördelning av grundbidraget enligt en klassindelning på det sätt som här anges är, enligt utredningens uppfattning, rättvis och administrativt enkel samtidigt som det bör underlätta budgetarbetet för varje organisation. Utredningens överväganden om beloppsgränser redovisas i bilaga 9.</p>
<h2>Ungdomsbidrag</h2>
<p>Utredningen anser att ett särskilt ungdomsbidrag bör införas i syfte att underlätta rekrytering av ungdomar till frivilliga totalförsvarsorganisationer och stimulera deras engagemang i frivilligrörelsen. Ungdomsbidraget bör vara skilt från det organisationsstöd som det i dag ingår i. Fördelningen av ungdomsbidraget bör i huvudsak följa samma principer som gäller för Ungdomsstyrelsens bidrag till ungdomsorganisationer.</p>
<p>Den statliga myndigheten Ungdomsstyrelsen fördelar statsbidrag till ungdomsorganisationer och verkar för förnyelse av ungdomsverksamheten inom kommuner och föreningsliv. Ungdomsstyrelsen har haft regeringens uppdrag att göra en översyn av de formella bidragsreglerna för statsbidrag till ungdomsorganisationerna (Rapport: Förslag till förändrade bidragsregler,  mars 1999). För fördelning av bidrag har Ungdomsstyrelsen föreslagit kriterier, som, enligt Frivilligorganisationsutredningens uppfattning, ansluter väl till dem som bör gälla för ungdomsbidrag till frivilliga totalförsvarsorganisationers ungdomsverksamhet.</p>
<p>Följande kriterier bör gälla för totalförsvarsorganisationernas ungdomsverksamhet. En frivillig totalförsvarsorganisations ungdomsverksamhet skall ge demokratisk fostran och bidra till samhällsberedskapens inklusive totalförsvarets folkliga förankring, främja jämställdhet mellan könen, dvs. flickor och pojkar skall ha likvärdiga förutsättningar i organisationen, främja jämlikhet mellan olika ungdomsgrupper, dvs. ett förhållningssätt med etniskt-socialt perspektiv, som verkar för att unga med olika bakgrund tas upp i organisationen, leda till meningsfull fritid inom ramen för organisationens verksamhet,</p>
<p>Mål för ungdomsverksamheten skall framgå av frivilligorganisationens stadgar. Ett statligt ungdomsbidrag till frivilliga totalförsvarsorganisationer bör stå öppet för alla organisationer, som bedriver aktiv ungdomsverksamhet.</p>
<p>En förutsättning för att erhålla ungdomsbidraget är att ungdomsverksamheten bedrivs inom och är en del av den frivilliga totalförsvarsorganisationens verksamhet. De organisationer som i dag har sådan ungdomsverksamhet erhåller ungdomsbidrag enligt den beräkningsmodell som utredningen föreslår. Dessa organisationer kan då inte samtidigt erhålla bidrag från Ungdomsstyrelsen. Det är utredningens uppfattning att ungdomsverksamhet som riktar sig mot totalförsvarssektorn bör vara en del av de frivilliga totalförsvarsorganisationernas verksamhet.</p>
<p>Inom vissa organisationer omfattar ungdomsverksamheten åldersintervallet 7 till 25 år, inom andra är intervallet betydligt snävare, 15 till 20 år. Utredningen anser att statligt ungdomsbidrag bör utgå till frivilliga totalförsvarsorganisationer för den ungdomsverksamhet som omfattar åldrarna från lägst 12 och högst till och med 24 år. En organisation kan självfallet bestämma andra åldersgränser, som skall gälla inom intervallet. Barn under 12 år bör emellertid inte inräknas vid beräkning av ungdomsbidrag. De åldersgränser som gäller för organisationens ungdomsrörelse skall framgå av organisationens stadgar.</p>
<p>När det gäller ungdomsverksamhet inom frivilligorganisationerna är det viktigt att Förenta Nationernas barnkonvention mot barnsoldater beaktas. I konventionen, som Sverige har ratificerat, stadgas att man måste vara 18 år för att få vara soldat. Detta innebär att i frivilligverksamhet som har direkt koppling till Försvarsmakten får ungdomar yngre än 18 år inte tilldelas militär vapenutrustning.</p>
<p>Antalet ungdomsmedlemmar skall redovisas i frivilligorganisationens återrapportering. Som medlem i ungdomsverksamheten räknas den som organisationen registrerat som ungdomsmedlem alternativt före årsmötet har ansökt om medlemskap, men som ännu inte registrerats. Ungdomsverksamhet bedrivs för närvarande inte av alla organisationer.</p>
<p>Vissa organisationer har ett stort antal ungdomsmedlemmar. Centralförbundet för Befälsutbildning har t.ex. cirka 3 000 ungdomar, medan andra har ett betydligt färre antal, såsom Frivilliga radioorganisationen med cirka 300 ungdomar.</p>
<p>Med anledning av att spännvidden är stor, när det gäller antalet ungdomsmedlemmar, kan det enligt utredningen finnas skäl att även i fråga om ungdomsbidraget införa ett antal storleksklasser baserade på riksorganisationernas ungdomsmedlemsantal. Sju klasser har bedömts vara lämpliga enligt figur 11.4.</p>
<p>Utredningen anser att organisationer som tillhör samma klass bör få ett ungdomsbidrag bestående av dels ett fast bidrag per klass, dels ett rörligt bidrag per ungdomsmedlem. Ungdomsbidraget omfattar knappt 5 procent av organisationsstödet. De beloppsgränser som utredningen övervägt för ungdomsbidraget redovisas i bilaga 9.</p>
<p>Ungdomsbidraget är att betrakta som ett statligt ekonomiskt stöd till de frivilliga totalförsvarsorganisationernas ungdomsverksamhet. Formen bidrag innebär att full kostnadstäckning inte kan påräknas, även om kostnaderna för stora delar av ungdomsverksamheten bör kunna täckas av bidragsmedlen.</p>
<p>Ungdomsbidraget bör på motsvarande sätt som grundbidraget syfta till stabilitet och långsiktighet i verksamheten. Detta innebär att en riksorganisation bör få löfte om att få uppbära ungdomsbidrag under en treårsperiod, men att bidragets exakta storlek beslutas för ett år i sänder med hänsyn till den statliga budgetcykeln.</p>
<h2>Kompetensbidrag</h2>
<p>Med kompetensbidrag avses statligt bidrag till frivilliga bemanningsorganisationer, som kan tillhandahålla personella resurser i sådan omfattning och med den kompetens som myndigheter och kommuner efterfrågar för insatser i extraordinära situationer. Kompetensbidraget är till för att premiera organisationerna för att upprätthålla kompetensen hos sina medlemmar på den nivå som erfordras för fullgoda insatser.</p>
<p>Statliga myndigheter och kommuner har såsom framgår av tidigare kapitel behov av att kunna ta i anspråk frivilliga totalförsvarsorganisationer, som har sådan kompetens som efterfrågas och som kan ställa bemanningspersonal till förfogande i samhällsberedskapen i såväl fred som krig. Det är fråga om dels kontrakts- /avtalspersonal, dels personal som en frivillig totalförsvarsorganisation enligt överenskommelse med en myndighet/kommun lovat att ställa upp med i en extraordinär situation.</p>
<p>Enligt utredningens uppfattning bör ett särskilt bidrag införas i syfte att stimulera de frivilliga totalförsvarsorganisationerna att vidmakthålla och vidareutveckla denna personals grund- och specialkompetens och förmåga till insatser i samhällsberedskapen inklusive totalförsvaret samt därtill rekrytera fler med sådan kompetens. Detta bidrag kan förslagsvis benämnas kompetensbidrag.</p>
<p>Kompetensbidraget kan konstrueras efter olika principer. Utredningen har övervägt följande två alternativ.</p>
<p>Enligt det ena alternativet  skulle kompetensbidraget grundas på det bedömda antal avtal/överenskommelser, som motsvarar statliga myndigheters respektive kommuners uppställda behov av bemanningspersonal i såväl fred som krig. Behoven resulterar i dels individuella kontrakt/avtal, dels överenskommelser som träffas mellan å ena sidan bemanningsorganisationer bland de frivilliga totalförsvarsorganisationerna och å andra sidan myndigheter respektive kommuner.</p>
<p>De statliga myndigheternas behov är möjliga att beräkna med relativt stor noggrannhet, medan kommunernas behov på nuvarande stadium endast kan uppskattas grovt. Statens och kommunernas resursbehov för civila insatser uppskattas till 45 000 50 000 personer. Det militära behovet beräknas till 35 000 frivilliga i bl.a. hemvärnet och LOMOS, dvs. totalt cirka 85 000 personer. Det är dessa som i första hand berörs av kompetenshöjande insatser.</p>
<p>Härutöver har Försvarsmakten behov av cirka 50 000 personer i hemvärnet med kontrakt med Försvarsmakten. Totalt rör det sig, enligt utredningens uppskattning, om cirka 135 000 personer.</p>
<p>Statens och kommunernas behov av bemanningspersonal med avtal eller andra överenskommelser skulle vara grunden för kompetensbidragets storlek enligt detta alternativ. Kompetensbidraget skulle beräknas för antal utbildnings-/kurstimmar som medlem med kontrakt/avtal/överenskommelse deltagit multiplicerat med ett visst belopp i timersättning enligt formeln: deltagande medlemmar x medlemsutbildningstimmar x timersättning.</p>
<p>Utbildningens omfattning skulle beräknas såsom i dag enligt bl.a. Handbok H Friv, dvs. 16 20 dagar under en fyraårsperiod. En utbildningsdag beräknas omfatta 6 8 timmar, dvs. minst 24 timmar per år.</p>
<p>Alla slag av utbildnings- och kursverksamheter som är relevanta i sammanhanget bör räknas in i kompetensbidraget. Som exempel på kompetenshöjande utbildningsinsatser/kursverksamhet kan nämnas grundutbildning, bl.a. självskydd och kommunkunskap, kompletterings- och fördjupningsutbildning, befäls- och befattningsutbildning, bl.a. ledarskapsutveckling och övningsverksamhet, bl.a. fältövningar.</p>
<p>Att teckna avtal förekommer i princip endast när det gäller Försvarsmakten, medan vissa civila myndigheter troligen inte kommer att göra det i fredstid. De planerar att vänta med avtalstecknande till en eventuell anpassningsperiod.</p>
<p>Det andra alter nativet innebär att ett kompetensbidrag knyts till antal medlemmar i de organisationer som bemannar befattningar i freds- eller krigstida beredskapsorganisationer eller som utbildar personal för sådana befattningar.</p>
<p>Detta förutsätter att medlemmarna har uppnått en viss grundkompetens, som efterfrågas av statliga myndigheter och kommuner, och som krävs för att organisationerna skall kunna göra eventuella insatser av olika slag. Inriktningen och omfattningen av den grundkompetens det är fråga om varierar från organisation till organisation beroende på deras verksamhetsinriktning.</p>
<p>Kraven som skall gälla för att en organisations medlemmar skall anses ha grundkompetens inom ett område fastställs av Försvarsmakten (Högkvarteret) och Överstyrelsen för civil beredskap i nära samarbete med berörda statliga myndigheter och företrädare för den lokala nivån efter hörande av de berörda frivilliga bemanningsorganisationerna.</p>
<p>Då grundkompetens har uppnåtts, anser utredningen, bör organisationen utfärda ett kompetensbevis/intyg som verifierar medlemmens kunskaper och förmåga. Det samlade antalet medlemmar med dokumenterad kompetens kommer att vara ett mått på organisationens kapacitet att kunna ställa vissa grundläggande resurser till samhällets förfogande.</p>
<p>För att en frivillig totalförsvarsorganisation skall kunna åta sig bemanningsuppdrag eller utföra andra slag av kvalificerade uppdrag erfordras normalt någon form av fördjupade kunskaper eller specialistkunskaper. I den utsträckning sådana inte förvärvats på annat sätt kan grundkompetensen bli en viktig grundsten för vidareutbildning i organisationens regi. För att en organisation skall kunna få tillräckligt många medlemmar med efterfrågad kompetens för uppdrag eller andra kvalificerade insatser torde det vara nödvändigt att utbilda långt fler medlemmar än vad som krävs för det enskilda uppdraget/insatsen.</p>
<p>Det blir de beställande myndigheterna som, genom de krav de kommer att ställa på organisationernas kompetens och förmåga, indirekt kommer att sätta kriterierna för vad som skall anses vara acceptabel kompetensnivå. För att nå upp till ställda krav på efterfrågad bemanning kan det bli aktuellt att myndigheterna ger organisationerna i uppdrag att utbilda medlemmar i erforderligt antal. Det antalet måste vara respektive organisations ansvar att bedöma, i samråd med berörda myndigheter.</p>
<p>Med hänsyn till ändrade förutsättningar i samhället och kanske därmed annorlunda behov torde det bli nödvändigt att en gång vart tredje år stämma av organisationernas kompetens samt behovet av antal kompetensbevis.</p>
<p>Kompetensbidraget enligt detta alternativ bör, enligt utredningen, få följande utformning.</p>
<p>Principen är att det antal kompetensbevis/intyg som garanterar aktuell grundkompetens eller bemanningskompetens och som en organisation redovisar utgör basen för kompetensbidragets storlek. Även i fråga om kompetensbidrag bör enligt utredningens uppfattning införas en indelning i storleksklasser, med hänsyn till att organisationerna kommer att uppvisa olika antal kompetensbevis/intyg. Ersättningsnivåerna bör knytas till respektive storleksklass. Storleksklasser för kompetensbidrag framgår av figur 11.5.</p>
<p>Kompetensbidraget omfattar cirka 85 procent av organisationsstödet.</p>
<p>Det första alternativet bygger på ett antal avtal som utredningen uppskattar motsvarar statliga myndigheters och kommuners behov av personal i fred och i krig. Uppskattning skapar osäkerhet. Försvarsmaktens framtida behov av personal med avtal låter sig svårligen exakt fastställas. På den civila sidan med civila statliga myndigheter respektive kommuner är osäkerheten betydligt större. Vissa civila statliga myndigheter planerar att vänta med avtalstecknande till en eventuell anpassningsperiod, och de kommunala insatsgrupper som presenteras i utredningen finns endast som försöksverksamhet på ett fåtal ställen i Sverige. Det kommunala behovet av frivilliga insatser är i dagsläget okänt. Eftersom behoven inte är fastställda är det inte heller möjligt att beräkna antalet utbildningstimmar.</p>
<p>Det förutsätter att myndigheter och kommuner anger tydliga behov av bemanningsresurser såväl i fred som i krig (inklusive bedömda behov i ett anpassningsskede). Behoven behöver konkretiseras i form av krav på frivilliga totalförsvarsorganisationers kompetens. Detta bör ske genom någon form av avtal eller överenskommelser. Det första alternativet kan därför inte förordas i nuläget.</p>
<p>Det andra alternativet bygger på schablonartade beräkningar, är förutsägbart och kräver mindre administration att fördela än alternativ ett och utfallet motsvarar i stort dagens fördelning av organisationsstöd. Alternativ två utgår också från de kriterier som utredningen föreslår. De schablonartade beräkningarna bygger dels på organisationernas medlemsantal enligt klassindelning på motsvarande sätt som för grundbidraget, dels på myndigheternas och kommunernas behov av personal med efterfrågad kompetens. Alternativet ansluter också till de principer som gäller för statliga bidrag till andra ideella och frivilliga organisationer.</p>
<p>Även det andra alternativet förutsätter emellertid att behoven av bemanningspersonal är preciserade och fastlagda. Detta gäller även antalet kompetensintyg. Det är, enligt utredningens uppfattning, angeläget att statsmakterna fastställer principer och kriterier för statligt stöd till frivillig totalförsvarsverksamhet. Det andra alternativet omfattar sådana principer och kriterier.</p>
<p>Utredningen kan dock konstatera att behoven i dag och för den närmaste framtiden till stor del inte är preciserade. Därmed finns det för närvarande inte förutsättningar att införa något av de två alternativen som presenteras här. Utredningen anser dock att när behoven av bemanningspersonal är mer preciserade bör det andra alternativet med kompetensintyg komma i fråga. Det är, enligt utredningens uppfattning, rimligt att behoven preciserats inom en treårsperiod. Under tiden fram till dess krävs likväl en modell för att fördela organisationsstödet enligt tydliga kriterier.</p>
<p>Utredningen föreslår här ett tredje alternativ,  ett övergångsalternativ, där kompetensbidraget beräknas utifrån en schablonmodell baserad på bemanningsorganisationernas medlemsantal. Bidraget ges till de organisationer som genom uppdrag, från statliga myndigheter och/eller kommuner, skall kompetensutveckla personal som kommer att ingå i olika insatsorganisationer (i bl.a. militära förband) såväl i fred som krig.</p>
<p>Syftet med schablonbidraget är att ge organisationerna möjlighet att upprätthålla en förmåga att rekrytera medlemmar för att kunna ställa personal till förfogande i dessa bemanningsorganisationer. För att erhålla detta bidrag bör en frivillig totalförsvarsorganisation, enligt utredningens uppfattning, ha minst 100 bemanningsuppdrag enligt dagens avtalskonstruktion. Detta står i proportion till den lägsta klass där organisationen i fråga hamnar och får ersättning.</p>
<p>Storleksklasser för kompetensbidrag enligt alternativ tre framgår av figur 11.6. De beloppsgränser som utredningen övervägt för bidraget redovisas i bilaga 9.</p>
<p>Utredningen anser att denna fördelningsmodell för kompetensbidrag är enkel och tydlig. Vidare är schablonmodellen för kompetensbidraget, inom ramen för hela organisationsstödet, lätt att administrera, redovisa samt underlättar statsmakternas uppföljning. När det gäller omfattningen av kostnadsramen för kompetensbidraget, som här bygger på en finfördelad klassindelning, så är det upp till statsmakterna att bestämma denna. Utredningen har i sina överslagsberäkningar utgått från nuvarande ram för organisationsstöd och anser att kompetensbidraget, enligt föreslagen klassindelning, väl inryms i denna.</p>
<p>Schablonmodellen enligt alternativ tre kan innebära vissa avvikelser i förhållande till den nuvarande fördelningen av organisationsstöd till de olika frivilliga försvarsorganisationerna. Utredningen föreslår att regeringen gör en särskild granskning av dessa skillnader och utjämnar mellan organisationerna så att deras åtaganden gentemot myndigheter och medlemmar inte blir lidande under den treåriga övergångsperioden. Efter det att underlag för att beräkna kompetensbidrag utifrån utfärdade kompetensbevis har tagits fram, bör modellen enligt alternativ två gälla fullt ut. Organisationerna skall då ha anpassat sin verksamhet till de bidragsnivåer som då kan påräknas.</p>
<h2>11.6 Särskilda projektbidrag</h2>
<p>Frivilliga totalförsvarsorganisationer som inte har medlemmar med kontrakt eller bemanningsavtal (främjandeorganisationer), men som vill åta sig uppgifter och på sikt sluta avtal eller överenskommelser, bör vara berättigade till särskilda startbidrag för att komma i gång med utbildning för organisationens grundkompetens. Startbidraget skall ses som stimulansbidrag för kompetensutvecklingsinsatser.</p>
<p>Det kan också bli fråga om att stödja andra satsningar, t.ex. särskilda projekt för att rekrytera kvinnor eller personer med utländsk bakgrund, och jämställdhetsfrågor. Dessa medel faller utanför ramen för organisationsstödet. När det gäller kompetensbidraget till frivilliga bemanningsorganisationer och dess utfall kan särskilda projektbidrag användas som tillfälligt utjämningsbidrag under övergångsperioden.</p>
<p>Utredningen anser att särskilda projektbidrag bör kunna utgå efter prövning från fall till fall.</p>
<h2>11.7 Övriga stödåtgärder</h2>
<p>Det statliga stöd som utredningen föreslår skall utgå till frivilliga totalförsvarsorganisationer i form av skattebefrielse, eventuell befrielse från mervärdesskatt, grundbidrag, ungdomsbidrag, kompetensbidrag och särskilda projektbidrag bör på motsvarande sätt som i dag följas även av vissa andra stödåtgärder.</p>
<p>De fjorton frivilliga försvarsorganisationer som är samlokaliserade till Artillerigården vid Armémuseum i Stockholm betalar en lokalhyra motsvarande 340 kronor per kvadratmeter lokalyta i stället för den egentliga hyreskostnaden som är 1 400 kronor per kvadratmeter. Mellanskillnaden, som under ett år uppgår till sammanlagt drygt tre miljoner kronor, subventioneras av Försvarsmakten.</p>
<p>Den samlokalisering som skett här skapar enligt utredningens uppfattning utomordentliga möjligheter till samverkan organisationerna emellan i skilda avseenden, inte minst i administrativt hänseende. De samverkans- och samarbetsmöjligheter som står till buds har emellertid enligt utredningens mening ännu inte utnyttjats fullt ut. Administrativa samverkansområden skulle kunna vara t.ex. gemensam reception och telefonservice, gemensamt vaktmästeri med eventuell reproduktionsanläggning och distribution, transporter, ekonomiadministrativ service och juridisk service. En vidare sådan samverkan har förutsättningar att öka kostnadseffektiviteten. Härutöver kan samverkan omfatta bl.a. vissa gemensamma utbildningsinsatser och instruktörer och lokalutnyttjande.</p>
<p>Utredningen förordar i kapitel 5 att ett centralt samordningsorgan – Rådet för frivillig samhällsberedskap – inrättas med uppgifter att bl.a. företräda det samlade frivilligförsvaret i vissa frågor. Till samordningsorganet bör knytas ett kansli med beredande och vissa administrativa funktioner. Det centrala samordningsorganet med kansli skall ses som gemensamma stödresurser till de frivilliga totalförsvarsorganisationerna.</p>
<p>Utredningen bedömer att Rådets kansli bör bemannas med en kanslichef och tre till fyra handläggare samt en assistent. Kostnader för kansliet uppskattas till cirka fem miljoner kronor per år (se bilaga 6). Utredningen utgår från att kostnaderna härför finansieras inom ramen för utgiftsområde 6, Totalförsvar, anslag 6:18 Stöd till frivilliga försvarsorganisationer inom totalförsvaret.</p>
<h2>11.8 Uppdragsersättning</h2>
<p>De frivilliga totalförsvarsorganisationerna kan ta uppdrag från statliga myndigheter och kommuner. Exempel på uppdrag kan vara extern information om samhällsberedskapen och totalförsvaret, instruktörs- och bemanningsutbildning för det offentligas behov såsom bemanning av frivilliga i de kommunala s.k. FIG-grupperna.</p>
<p>För statliga myndigheters och kommuners uppdrag till organisationerna bör, enligt utredningens uppfattning, gälla full kostnadstäckning. Detta innebär att samtliga kostnader, inklusive del av administrationskostnader, som en organisation har i samband med ett uppdrag skall finansieras av uppdragsgivaren. Uppdragskostnader skall inte finansieras av statliga organisationsstöd (grundbidrag, ungdomsbidrag, kompetensbidrag) utan bäras av uppdragets egen finansiering.</p>
<p>Detta ställer krav på både uppdragsgivarna och de uppdragstagande organisationerna att beakta såväl kvantitativa som kvalitativa aspekter i uppdragsdialogen.</p>
<p>Med hänsyn till att de frivilliga totalförsvarsorganisationerna uppbär statliga bidrag har fråga uppkommit om gränsdragningen mot lagen (1992:1528) om offentlig upphandling (LOU), när det gäller deras uppdragsverksamhet och om denna kan medföra risk för snedvriden konkurrenssituation.</p>
<p>Med upphandling avses enligt lagen köp, leasing, hyra eller hyrköp av varor, byggentreprenader och tjänster. Vid upphandlingar ställs krav på den upphandlande enheten att följa upphandlingsförfarandet enligt LOU, dvs. först tydliggöra och analysera ett behov, upprätta ett tydligt förfrågningsunderlag och fastställa tydliga utvärderingskriterier.</p>
<p>De bidrag som staten ger avser verksamhet som är av samhällsnyttig karaktär och inte av kommersiell eller industriell karaktär och inte heller verksamhet som drivs i ekonomiskt vinningssyfte. Stöd som ges till frivilliga totalförsvarsorganisationer och som är av s.k. benefik karaktär (gåva) omfattas inte av LOU. Ett viktigt konstaterande i sammanhanget är, att det är upphandlande enhet, dvs. i allmänhet statliga myndigheter eller kommuner då det gäller uppdrag till totalförsvarsorganisationer, som bedömer om LOU skall tillämpas i det enskilda fallet. Enligt utredningens uppfattning torde det på motsvarande sätt som i dag bli ovanligt att uppdrag lämnas till totalförsvarsorganisationer i konkurrens med det privata näringslivet.</p>
<p>Självfallet kan situationer uppkomma, då uppdrag som kan utföras av en frivillig totalförsvarsorganisation också skulle kunna utföras av en entreprenör på den fria marknaden. Vid upphandlingar i konkurrens finns det inget som hindrar att frivilliga totalförsvarsorganisationer kan delta i anbudsförfarandet. Ansvaret att beakta LOU ligger på den statliga myndighet respektive kommun som ansvarar för upphandlingen.</p>
<h2>11.9 Resultatstyrning, uppföljning, revision</h2>
<p>Målet för Försvarsmakten respektive Överstyrelsen för civil beredskap beträffande de frivilliga försvarsorganisationerna är, att myndigheterna skall stödja och bistå organisationerna så att deras verksamhet bidrar till att vidmakthålla försvarsviljan och ge totalförsvarsverksamheten en bred förankring samt att de resurser som avdelas för verksamheten kan utnyttjas effektivt.</p>
<p>Försvarsmakten har enligt regleringsbrev för år 2000 i uppdrag att i årsredovisningen beträffande avtalspersonal ur de frivilliga försvarsorganisationerna som har krigsbefattning i hemvärnet redovisa antal och organisationstillhörighet. Även genomförd utbildning och resultatet därav skall redovisas.</p>
<p>Vidare skall i årsredovisningen redovisas antalet medlemmar i de frivilliga försvarsorganisationerna. Av redovisningen skall framgå vilken ålders- och kompetensstruktur de organisationer har som omfattas av Försvarsmaktens uppdrag. Personal ur frivilliga försvarsorganisationer som har krigsbefattning i Försvarsmakten skall redovisas till antal och organisationstillhörighet. Även antalet nya frivilligavtal skall uppges.</p>
<p>Överstyrelsen för civil beredskap skall i sin årsredovisning lämna återrapportering som avser utbildning som genomförts på uppdrag av myndigheter inom det civila försvaret och resultatet av utbildningen. Några krav i övrigt på återrapportering har inte ställts. Enligt utredningens mening uppfyller både Försvarsmakten och Överstyrelsen för civil beredskap de krav som regeringen ställt på återrapportering liksom de frivilliga försvarsorganisationerna på de återrapporteringskrav som myndigheterna ställt på dem.</p>
<p>Utredningen anser det både önskvärt och möjligt att ytterligare effektivisera resultatstyrningen beträffande de frivilliga totalförsvarsorganisationerna. Den av utredningen förordade indelningen av organisationsstödet i grundbidrag, ungdomsbidrag och kompetensbidrag förenade med vissa villkor underlättar möjligheterna att utifrån såväl myndigheternas som organisationernas perspektiv ställa relevanta och meningsfulla krav på återrapportering. Exempel på parametrar i återrapporteringen kan vara antal medlemmar i de frivilliga totalförsvarsorganisationerna, åldersstruktur, antal nya medlemmar respektive avgångna, antal ungdomsmedlemmar, ungdomsverksamhetens utveckling uttryckt i jämförbara mått, organisationens kompetens, antal utbildningsdagar, typer av utbildning och resultat, antal kontrakt/avtal omfattande krigsplacering i Försvarsmakten, antal personer fördelade på befattningstyper som en organisation kan ställa till kommunernas tjänst i samhällsberedskapen, antal överenskommelser mellan frivilliga totalförsvarsorganisationer och kommuner, antal kompetensbevis/intyg antal medlemmar med förarkompetens fördelade på olika fordonstyper, antal intyg som en motororganisation utfärdat under året avseende förarbevis för olika slag av tunga fordon, genomförda informationsinsatser och antal deltagare, uppdragsverksamhetens inriktning och omfattning.</p>
<p>När det gäller kompetenser som Försvarsmakten efterfrågar fordras att de personer som skall teckna avtal uppfyller vissa ställda krav i fråga om kunskaper och färdigheter. På motsvarande sätt vore det tänkbart att beträffande t.ex. motorburna frivilliga totalförsvarsorganisationer införa kompetensbevis/intyg som organisationen utfärdar för medlemmar som uppfyller kraven för att köra t.ex. lastbil med släp, bandvagn eller andra tunga fordon.</p>
<p>Vissa av de här angivna parametrarna efterfrågas redan i dag i återrapporteringen, medan andra kan ses som nytillskott. Med utgångspunkt i dessa och ytterligare andra kan olika nyckeltal tas fram såsom resultatmått, som möjliggör för en frivillig totalförsvarsorganisation att inom sig göra jämförelser under en kortare eller längre period.</p>
<p>Uppföljningen av de frivilliga totalförsvarsorganisationernas verksamhet och utveckling bör, enligt utredningens uppfattning, ske i nära dialog mellan organisationerna och det organ som beslutar om och fördelar statsbidragen. Syftet är att ge svar på bl.a. frågorna: Hur förhåller sig kostnaderna för vad som åstadkommits till resultat och kvalitet? Tillför den frivilliga totalförsvarsorganisationen det mervärde som förväntas med avseende på samhällsberedskapen och totalförsvaret?</p>
<p>Uppföljning och utvärdering av uppdrag, som lämnats till frivilliga totalförsvarsorganisationer, är en uppgift för uppdragsgivande myndigheter respektive kommuner.</p>
<p>De frivilliga totalförsvarsorganisationerna skall årligen vid den tidpunkt och på det sätt som bestämts lämna reviderat bokslut till det organ som beslutar om statsbidragen. Riksrevisionsverket/Riksdagens revisorer skall ges tillfälle att granska organisationernas verksamhet avseende de delar som omfattas av statlig finansiering och hur räkenskaperna redovisats.</p>
<h2>11.10 Förslag</h2>
<p>Utredningen föreslår att ett nytt system för fördelning av organisationsstöd till frivilliga totalförsvarsorganisationer införs, organisationsstödet indelas i grundbidrag, ungdomsbidrag och kompetensbidrag. Under en treårig övergångsperiod föreslår utredningen en annan fördelningsmodell för kompetensbidraget, i form av en schablonmodell baserad på bemanningsorganisationernas medlemsantal, kriterier för respektive bidrag inom organisationsstödet fastställs, det av utredningen föreslagna Rådet för frivillig samhällsberedskap tilldelas myndighetsuppgiften och uppdraget att fördela organisationsstödet till frivilliga totalförsvarsorganisationer, i det årliga budgetarbetet bör regeringen (Försvarsdepartementet) på förslag av Rådet för frivillig samhällsberedskap fastställa dels vilka organisationer som skall ingå i kretsen frivilliga totalförsvarsorganisationer, dels totalsumman av organisationsstöd som skall utgå, regeringen bör uppdra åt berörda totalförsvarsmyndigheter, främst Försvarsmakten och Överstyrelsen för civil beredskap, att lämna underlag till Rådet för frivillig samhällsberedskap för fördelning av organisationsstöd till de frivilliga totalförsvarsorganisationerna, kostnaderna för Rådet med kansli bör finansieras inom ramen för utgiftsområde 6 Totalförsvar, anslag 6:18 Stöd till frivilliga försvarsorganisationer inom totalförsvaret.</p>
<h2>12 Författningsstöd</h2>
<h2>12.1 Sammandrag</h2>
<p>Mot bakgrund av utredningens överväganden, slutsatser och förslag i föregående kapitel anser utredningen att följande författningar bör ändras, kompletteras eller införas:</p>
<p>Förordning (1994:524) om frivillig försvarsverksamhet, Förordning (1994:523) om förmåner till frivilliga, Förordning (1997:147) om förmåner till hemvärnsmän, Förordning (1997:1258) med länsstyrelseinstruktion, Hemvärnsförordningen (1997:146),</p>
<p>Förordning (2000:278) om gåvor och överföringar av överskottsmateriel hos Försvarsmakten,</p>
<p>Förordning (FFS 1987:8) om frivillig tjänstgöring vid Försvarsmakten,</p>
<p>Ny lag (2001:XX) om överlämnande av förvaltningsuppgifter till Rådet för frivillig samhällsberedskap,</p>
<p>Ny förordning (2001:XX) om statsbidrag och representation rörande frivillig totalförsvarsverksamhet.</p>
<p>Utredningen anser vidare att en översyn även bör göras av andra författningar som har inverkan på frivilligförsvaret och beredskapsansvarigas möjligheter att ta frivilliga i anspråk i hela skalan från fred till krig. I dessa avseenden lämnar inte utredningen konkreta förslag till författningsändringar men ger vissa rekommendationer som bör beaktas då Sårbarhets- och säkerhetsutredningen (Fö 1999:04), Personalförsörjningsutredningen (Fö 1999:05) och utredningen om översyn av räddningstjänstlagen (Fö 1999:03) behandlas av statsmakterna.</p>
<h2>12.2 Utgångspunkter</h2>
<p>Det finns ett stort antal lagar och förordningar som på något sätt berör frivillig totalförsvarsverksamhet. Parallellt med denna utredning pågår ytterligare tre utredningar som arbetar med frågor med anknytning till frivilligförsvaret. Den första är Personalförsörjningsutredningen (Fö 1999:05) som skall lämna sitt betänkande senast den 28 februari 2001. Den andra är Sårbarhets- och säkerhetsutredningen (Fö 1999:04) som skall lämna sitt betänkande senast den 1 maj 2001 och den tredje är Utredningen om översyn av räddningstjänstlagen m.m. (Fö 1999:03) som skall lämna sitt slutbetänkande senast den 1 juni 2001.</p>
<p>Utredningen har vid kontakter med dessa utredningar förstått att de kommer att lämna förslag till ändringar i författningar. En del av dessa kan komma att påverka frivilligförsvaret och beredskapsansvarigas möjligheter att ta frivilliga i anspråk i hela skalan från fred till och med krig. I dessa avseenden lämnar inte utredningen konkreta förslag till författningsändringar, men ger följande rekommendationer som bör beaktas i en kommande översyn:</p>
<p>Lag (1992:1403) om totalförsvar och höjd beredskap och beredskapsförordningen (1993:242) bör ses över i syfte att vidga betydelsen av begreppet totalförsvar. Den definition som utredningen har använt i sina överväganden bör prövas i en sådan översyn. Med en utvidgad betydelse av totalförsvarsbegreppet kan sannolikt flertalet av de föreskrifter som nu gäller, och där begreppet totalförsvar utnyttjas, kvarstå oförändrade även om tillämpningen av vissa föreskrifter vidgas till att omfatta andra situationer än krigsfara och krig.</p>
<p>Lag (1994:1720) och förordning (1995:128) om civilt försvar bör ses över i syfte att dels ge kommuner och landsting utökade befogenheter att förebygga och hantera extraordinära situationer i hela skalan från fred till och med krig, dels revidera bestämmelserna rörande statens ersättning för kostnader för kommuners och landstings beredskapsförberedelser.</p>
<p>Räddningstjänstlagens (1986:1102) bestämmelser avseende ersättning till kommun för medverkan i räddningstjänst bör vidgas att gälla även andra situationer än krigsfara och krig alternativt att motsvarande bestämmelser om självrisk m.m. införs i annan lag eller förordning. Detta har betydelse bl.a. för utnyttjande av frivilliga i extraordinära situationer.</p>
<p>Förordning (1988:1041) med instruktion för Totalförsvarets chefsnämnd och regeringsbeslut (1984-06-28) om Försvarsrådets verksamhet bör revideras så att frivilligförsvaret blir representerat i nämnden respektive rådet.</p>
<p>De frivilliga försvarsorganisationer, myndigheter och andra frivilligorganisationer som utredningen har varit i kontakt med har framfört synpunkter på dagens författningsreglering av frivillig försvarsverksamhet. Det gäller i första hand förordning (1994:524) om frivillig försvarsverksamhet som man anser bör ändras och anpassas till nya förutsättningar i samhället.</p>
<p>Utredningen presenterar i det följande konkreta förslag till förändringar i det författningsstöd som direkt berör frivillig försvarsverksamhet och som följer av utredningens förslag i betänkandets övriga kapitel.</p>
<h2>12.3 Författningsstöd om frivillig totalförsvarsverksamhet</h2>
<h2>12.3.1 Förordning (1994:524) om frivillig totalförsvarsverksamhet</h2>
<p>Utredningen anser, mot bakgrund av överväganden och förslag i övriga kapitel, att nuvarande förordning (1994:524) om frivillig försvarsverksamhet bör ersättas. I det följande redovisas förslag till en ny förordning om frivillig totalförsvarsverksamhet, där ändringar jämfört med nuvarande förordning markeras med kursiverad stil. Förslaget bygger på definition av begreppet frivillig totalförsvarsverksamhet som behandlas i betänkandets kapitel 3. 1 § Med frivillig försvarsverksamhet avses i denna förordning verksamhet som främjar totalförsvaret och som omfattar försvarsupplysning samt rekrytering och utbildning av frivilliga för uppgifter inom totalförsvaret. 1 § Med  frivilligverksamhet för totalförsvaret avses i denna förordning  ett frivilligt, medborgerligt engagemang för att dels främja totalförsvaret, dels skapa, vidmakthålla och utveckla individens och samhällets förmåga att förebygga och minska skadeverkningar på liv, hälsa, miljö och egendom, dels kunna medverka vid extraordinära situationer i fred och krig. 8 § Länsstyrelser skall i samråd med landstingskommunerna/regionerna och kommunerna samordna samarbetet med de frivilliga totalförsvarsorganisationerna inom sitt län och verksamhetsområde.</p>
<h2>12.3.2 Förordning (1994:523) om förmåner till frivilliga</h2>
<p>Bestämmelser om förmåner (ersättningar, försäkringar m.m.) inom frivillig försvarsverksamhet regleras i förordning (1994:523) om förmåner till frivilliga, förordning (1997:147) om förmåner till hemvärnsmän och förordning (1994:522) om förmåner till instruktörer inom frivillig försvarsutbildning. Utredningens överväganden och förslag om förmåner i kapitel 10 samt ovanstående förslag till ny förordning om frivillig totalförsvarsverksamhet, innebär att förmånsförordningarna behöver ändras på ett flertal punkter.</p>
<p>Utredningen belyser i kapitel 3 att ”hemvärnsrörelsen” skulle kunna ingå i kretsen av frivilliga totalförsvarsorganisationer. Om beslut tas om detta är det utredningens bedömning att det finns möjligheter att renodla och förtydliga förmånsbestämmelserna genom att slå samman förmånsförordningarna för frivilliga och hemvärnsmän till en ny, gemensam förordning. En sådan förmånsförordning bör omfatta bestämmelser för frivilliga och hemvärnsmän under höjd beredskap samt för frivilliga vid fredstida utbildnings- och övningsverksamhet och insatser i samhällsberedskapen.</p>
<p>Om ”hemvärnsrörelsen” inte skall anses vara en frivillig totalförsvarsorganisation, måste nuvarande förordning om förmåner till frivilliga revideras och anpassas till den av utredningen föreslagna definitionen av frivillig totalförsvarsverksamhet. I det följande presenteras först ett förslag till en sådan reviderad förordning. Därefter presenteras ett förslag till ny sammanslagen förordning om förmåner till frivilliga, där även ”hemvärnsrörelsen” ingår som en frivillig totalförsvarsorganisation.</p>
<h2>Reviderad förordning om förmåner till frivilliga</h2>
<p>I det följande markeras ändringsförslag med kursiverad stil. 1 § I denna förordning avses med frivillig den som är medlem i en sådan frivillig försvarsorganisation som anges i bilagan till 1 § I denna förordning avses med frivillig den som är medlem i en sådan frivillig total försvarsorganisation som uppfyller med förband under krigsförbandsövning eller motsvarande övning. mande av den myndighet som anges i 16 §. verksamhet som funktionär enligt bestämmande av den myndighet som anges i 22  §. 5 § Dagpenning och dagersättning betalas med belopp som motsvarar vad en totalförsvarspliktig får enligt förordningen (1995:239) om förmåner till totalförsvarspliktiga. 4 § En  medlem i en frivillig bemanningsorganisation har rätt till befattningspenning enligt bestämmande av den myndighet som anges i  22 §. 5  § Dagpenning och dagersättning betalas med belopp som motsvarar vad en totalförsvarspliktig får enligt förordningen (1995:239) om förmåner till totalförsvarspliktiga.</p>
<p>Dagpenning betalas dock inte ut för in- och utryckningsdagar som infaller på lördag, söndag eller helgdag, såvida inte den frivillige visar att han eller hon förlorar arbetsinkomst på grund av tjänstgöringen. 6 § Om en tjänstgöringsdag omfattar mindre än sex timmar, betalas dagpenning och dagersättning endast om den genomsnittliga tjänstgöringen per dag under tjänstgöringsperioden uppgår till minst 6 timmar. 6  § Om en tjänstgöringsdag omfattar mindre än sex timmar, betalas dagpenning och dagersättning enligt bestämmande av den myndighet som anges i 22 §. mun som tar den frivillige i anspråk. 12 § Vid tjänstgöring i fredstid enligt räddningstjänstlagen (1986:1102) får frivilliga ersättning för arbete och tidsspillan som avses i 48 § räddningstjänstlagen enligt de grunder som senast har avtalats i fråga om motsvarande ersättning till deltidsanställda brandmän. 13 § Vid tjänstgöring i fredstid då det inte är räddningstjänst enligt räddningstjänstlagen (1986:1102) får frivilliga ersättning för arbete och tidsspillan enligt bestämmande av den statliga myndighet eller kommun som tar frivilliga i anspråk.</p>
<h2>Reseförmåner för tjänstgöring och ianspråktagande i den fredstida samhällsberedskapen</h2>
<p>14 § Vid annan tjänstgöring i fredstid enligt 11§ och 13 § får en medlem i en frivillig totalförsvarsorganisation reseersättning enligt vad som bestäms av den statliga myndighet eller kommun som tar medlemmen i anspråk. 15 § Vid tjänstgöring i fredstid enligt 12 § får frivilliga reseersättning enligt 48 § räddningstjänstlagen (1986:1102). 14 § En frivillig får vid tjänstgöring under höjd beredskap befattningspenning enligt 3 §, dagpenning enligt 5 § och andra förmåner enligt 8 12 §§. 20 § En  medlem i en frivillig totalförsvarsorganisation får vid tjänstgöring under höjd beredskap befattningspenning enligt  4 §, dagpenning enligt  5 § och andra förmåner enligt  8 10 ,  16 17 §§. denna förordning får meddelas, efter hörande av berörda myndigheter och organisationer, av Försvarsmakten i fråga om verksamheten inom det militära försvaret och av Överstyrelsen för civil beredskap i övrigt. denna förordning får meddelas, efter hörande av berörda myndigheter och organisationer, av Försvarsmakten i fråga om verksamheten inom det militära försvaret och av Överstyrelsen för civil beredskap i övrigt.</p>
<h2>Ny sammanslagen förordning om förmåner till frivilliga, inklusive ”hemvärnsrörelsen”</h2>
<p>I det följande markeras ändringar med kursiverad stil. hemvärnsförordningen (2001:00). villig försvarsverksamhet tjänstgör i hemvärnet under tid då hemvärnsberedskap inte råder, får han eller hon ersättning för arbete och tidsspillan om tjänstgöringen avser räddningstjänst. Ersättningen lämnas enligt de grunder som senast har avtalats i fråga om motsvarande ersättning till deltidsanställda brandmän. sättning. Vid utbildning enligt 2 § 1 som är kortare än tre dagar betalas dock dagpenning för dag för vilken hemvärnsmannen visar att han eller hon förlorar arbetsinkomst på grund av tjänstgöringen. 3 § En frivillig på lägst gruppchefsnivå har rätt till befattningspenning enligt bestämmande av den myndighet som anges i 16 §. 4 § Vid tjänstgöring under hemvärnsberedskap får hemvärnsmän dagpenning. 5 § Dagpenning eller dagersättning betalas inte till hemvärnsmän i driftvärnet för tjänstgöring under ordinarie arbetstid. 6 § Dagpenning och dagersättning betalas med belopp som motsvarar vad en totalförsvarspliktig får enligt förordningen (1995:239) om förmåner till totalförsvarspliktiga.</p>
<p>Under tid då hemvärnsberedskap inte råder betalas dock inte dagpenning för in- och utryckningsdagar som infaller på lördag, söndag eller helgdag, såvida inte hemvärnsmannen visar att han eller hon förlorar arbetsinkomst på grund av las ett fälttraktamente som bestäms av regeringen att frivilliga skall få ett särskilt arvode</p>
<h2>Förmåner för tjänstgöring och ianspråktagande i den fredstida samhällsberedskapen</h2>
<p>9 § När en medlem i en frivillig totalförsvarsorganisation deltar i kompetensutvecklings-, utbildnings- och övningsverksamhet i fredstid för att stärka samhällsberedskapen får han eller hon ersättning enligt bestämmande av den kommun eller statliga myndighet som tar den frivillige i anspråk. 10 § Vid tjänstgöring i fredstid enligt räddningstjänstlagen (1986:1102) får frivilliga ersättning för arbete och tidsspillan som avses i 48 § räddningstjänstlagen enligt de grunder som senast har avtalats i fråga om motsvarande ersättning till deltidsan-</p>
<p>Vid tjänstledighetsresor får medlemmen  fri hemresa enligt bestämmelser som meddelas av den myndigresa enligt 12 § och traktamente. Traktamentet betalas enligt de bestämmelser som enligt kollektivavtal gäller för arbetstagare i Försvarsmakten.</p>
<p>Samma rätt tillkommer förtroendevalda i frivilliga totalförsvarsorganisationer som deltar i årlig uppdragsdialog med behörig beredskapsmyndighet. Sådan förtroendevald har även rätt till ledighet för sådant uppdrag i högst två dagar per år.</p>
<h2>Förmåner för hemvärnsmän och medlemmar i frivilliga totalförsvarsorganisa tioner med avtal om krigsplacering i hemvärnet vid tjänstgöring under hemvärnsberedskap</h2>
<p>21 § Vid tjänstgöring under hemvärnsberedskap får hemvärnsmän och medlemmar i frivilliga totalförsvarsorganisationer med avtal om krigsplacering i Försvarsmakten dagpenning. 20 § Andra verkställighetsföreskrifter än som anges i förordningen (1995:239) om förmåner till totalförsvarspliktiga skall tillämpas under höjd beredskap i fråga om dagpenning. Underlag till Riksförsäkringsverket enligt 11 kap. 2 § skall dock lämnas av Försvarsmakten i fråga om det militära försvaret och av Överstyrelsen för civil beredskap i övrigt. Vid tillämp24 §  Föreskrifterna i höjd beredskap i fråga om dagpenning. Underlag till Riksförsäkringsverket enligt 11 kap. 2 § skall dock lämnas av Försvarsmakten i fråga om det militära försvaret och av Överstyrelsen för civil beredskap i övrigt. Vid tillämpningen av 13 kap. 1 § 1 skall Riksförsäkringsverket även höra Överstyrelsen för civil beredskap. tilllämpas i fråga om dagpenning och familjebidrag. Underlag till Riksförsäkringsverket enligt 11 kap. 2 § den förordningen skall dock lämnas av Försvarsmakten. 19 § Andra förmåner än dagpenning och familjebidrag beslutas och betalas ut av Försvarsmakten. Försvarsmaktens beslut får överklagas till Överklagandenämnde n för totalförsvaret. Överklagandenämnde ns beslut får inte överklagas. 25 §  Andra förmåner än dagpenning och familjebidrag till hemvärnsmän och medlemmar i frivilliga totalförsvarsorganisati oner  beslutas och betalas ut , i fråga om verksamheten inom det militära försvaret  av Försvarsmakten och i övrigt av Överstyrelsen för civil beredskap . Innan Försvarsmakten eller Överstyrelsen för civil beredskap meddelar ett sådant beslut skall de samråda med varandra.  Försvarsmaktens och Överstyrelsen för civil beredskaps  beslut får överklagas till Överklagandenämnden för totalförsvaret. Överklagandenämndens beslut får inte överklagas. 16 § Beslut som avses i 3, 4, 7 och 8 §§ skall meddelas, i fråga om verksamheten inom det militära försvaret, av Försvarsmakten och i övrigt av Överstyrelsen för civil beredskap. Innan Försvarsmakten eller Överstyrelsen för civil beredskap meddelar ett sådant beslut skall de samråda med varandra. 26 §  Andra verkställighetsföreskrifter ordningen (1995:239) om förmåner till totalförsvarspliktiga avseende hemvärnsmän och medlemmar i frivilliga totalförsvarsorganisationer  får meddelas av Försvarsmakten och Överstyrelsen för civil beredskap. Innan Försvarsmakten eller Överstyrelsen för civil beredskap meddelar ett sådant beslut skall de samråda med varandra. 27 §  Beslut som avses i 3 , 4 , 7 och 12  §§ skall meddelas, i fråga om verksamheten inom det militära försvaret, av Försvarsmakten och i övrigt av Överstyrelsen för civil beredskap. Innan Försvarsmakten eller Överstyrelsen för civil beredskap meddelar ett sådant beslut skall de samråda med varandra.</p>
<h2>12.4 Övrigt författningsstöd som berör frivillig försvarsverksamhet</h2>
<h2>12.4.1 Förordning (1997:1258) med länsstyrelseinstruktion</h2>
<p>Utredningen nämner i några kapitel och i förslaget till ny förordning om frivillig totalförsvarsverksamhet att länsstyrelserna bör få en tydligare samordnande roll när det gäller frivillig totalförsvarsverksamhet. Det finns därför, enligt utredningens bedömning, behov av att ändra vissa paragrafer i förordning (1997:1258) med länsstyrelseinstruktion. Ändringar och tillägg markeras med kursiverad stil.</p>
<h2>Beredskapsförberedelser m.m. Beredskapsförberedelser m.m.</h2>
<p>52 § Länsstyrelsen skall samverka med Försvarsmakten för att åstadkomma en enhetlig inriktning och ledning av totalförsvarets olika delar och en ändamålsenlig användning av civila och militära resurser. 52 § Länsstyrelsen skall samverka med Försvarsmakten och Överstyrelsen för civil beredskap  för att åstadkomma en enhetlig inriktning och ledning av totalförsvarets olika delar och en ändamålsenlig användning av lämpning av lagen (1994:1720) om civilt försvar och de föreskrifter som har meddelats med stöd av lagen, bland annat i 54 § Länsstyrelsen har inom länet ett särskilt ansvar för beredskapsförberedelser inom följande funktioner enligt bilagan till beredskapsförordningen (1993:242): civil ledning, ordning och säkerhet m.m., befolkningsskydd och räddningstjänst, psykologiskt försvar, socialtjänst samt miljö- och hälsoskydd, transporter, livsmedelsförsörjning m.m., flyktingverksamhet, energiförsörjning, försörjning med industrivaror. 54 § Länsstyrelsen har inom länet ett särskilt ansvar för beredskapsförberedelser inom följande funktioner enligt bilagan till beredskapsförordningen (1993:242): civil ledning, ordning och säkerhet m.m., befolkningsskydd och räddningstjänst, psykologiskt försvar, socialtjänst samt miljö- och hälsoskydd, transporter, livsmedelsförsörjning m.m., flyktingverksamhet, energiförsörjning, försörjning med industrivaror frivillig totalförsvarsverksamhet .</p>
<h2>12.4.2 Hemvärnsförordningen (1997:146)</h2>
<p>Som en följd av utredningens förslag till ny förordning om frivillig totalförsvarsverksamhet och överväganden angående hemvärnet i kapitel 3, bör viss författningstext i nuvarande hemvärnsförordning (1997:146) ändras. Personal ur ”hemvärnsrörelsen” kommer, om förslaget genomförs, att räknas som frivilliga i fredstid och som hemvärnsmän under höjd beredskap och krig. I det följande markeras ändringar med kursiverad stil.</p>
<h2>Hemvärnets ändamål</h2>
<p>1 § Hemvärnet har till uppgift att skydda viktiga totalförsvarsanläggningar i hembygden (allmänt hemvärn) och att skydda en myndighets eller ett företags egna anläggningar och verksamhet (driftvärn). Det allmänna hemvärnet får även delta i annan verksamhet där Försvarsmakten medverkar.</p>
<p>Hemvärnet ingår i Försvarsmakten. 2 § Tillstånd för myndigheter och företag att organisera driftvärn meddelas av Försvarsmakten. 1 § Hemvärnet har till uppgift att skydda viktiga totalförsvarsanläggningar i hembygden (allmänt hemvärn) och att skydda en myndighets eller ett företags egna anläggningar och verksamhet (driftvärn). Det allmänna hemvärnet får även delta i annan verksamhet där Försvarsmakten medverkar.</p>
<p>Hemvärnet ingår i Försvarsmakten. 2 § Tillstånd för myndigheter och företag att organisera driftvärn meddelas av Försvarsmakten i samråd med Överstyrelsen för civil beredskap . 3 § Deltagande i hemvärnet är frivilligt. 4 § Hemvärnets personal består av hemvärnsmän och personal 3 § Deltagande i hemvärnet är frivilligt. 4 § Hemvärnets personal består av personal som rekryterats från 5 § Försvarsmakten får anta personal till hemvärnet genom att ingå avtal med en person om att han eller hon skall tjänstgöra som hemvärnsman. Innan avtal ingås skall hemortskommunen ha fått tillfälle att yttra sig.</p>
<p>Avtal om sådan tjänstgöring får ingås med den som har fyllt 18 år, är svensk medborgare och är lämplig för tjänstgöring i hemvärnet.</p>
<p>Av avtalet skall framgå tjänstgöringens art, tjänstgöringsskyldighetens omfattning och tjänstgöringstidens längd. Av avtalet skall det vidare framgå att hemvärnsmannen är skyldig att tjänstgöra under hemvärnsberedskap och inte får säga upp avtalet under sådan beredskap. 6 § Beslut i ärenden om antagning till hemvärnet får inte överklagas. 5 § Försvarsmakten får anta personal till hemvärnet genom att ingå avtal med en person om att han eller hon skall tjänstgöra som hemvärnsman. Innan avtal ingås skall hemortskommunen ha fått tillfälle att yttra sig.</p>
<p>Avtal om sådan tjänstgöring får ingås med den som har fyllt 18 år, är svensk medborgare och är lämplig för tjänstgöring i hemvärnet.</p>
<p>Av avtalet skall framgå tjänstgöringens art, tjänstgöringsskyldighetens omfattning och tjänstgöringstidens längd. Av avtalet skall det vidare framgå att hemvärnsmannen är skyldig att tjänstgöra under hemvärnsberedskap och inte får säga upp avtalet under sådan beredskap. 6 § Beslut i ärenden om antagning till hemvärnet får inte överklagas.</p>
<h2>Hemvärnsberedskap Hemvärnsberedskap</h2>
<p>7 § Vid höjd beredskap eller annars efter särskilt beslut av regeringen skall hemvärnet inta 7 § Vid höjd beredskap eller annars efter särskilt beslut av regeringen skall hemvärnet inta hemvärnsberedskap. Om Försvarsmakten hos regeringen har gjort framställning om hemvärnsberedskap och landets försvar eller säkerhet kräver att hemvärnet tas i anspråk omedelbart, får Försvarsmakten besluta om hemvärnsberedskap för tiden intill dess att regeringen meddelat beslut i frågan. hemvärnsberedskap. Om Försvarsmakten hos regeringen har gjort framställning om hemvärnsberedskap och landets försvar eller säkerhet kräver att hemvärnet tas i anspråk omedelbart, får Försvarsmakten besluta om hemvärnsberedskap för tiden intill dess att regeringen meddelat beslut i frågan. 8 § Medinflytande inom hemvärnet utövas av förtroendevalda. För hela landet utövas medinflytande av rikshemvärnstinget och rikshemvärnsrådet.</p>
<p>Rikshemvärnstingets syfte är att ge ombuden tillfälle att diskutera frågor av betydelse för hemvärnet.</p>
<p>Försvarsmakten skall höra rikshemvärnsrådet i viktiga frågor som rör hemvärnet. 9 § I rikshemvärnstinget skall valda ombud ur hemvärnets personal delta. Rikshemvärnschefen är ordförande vid rikshemvärnstinget. När rikshemvärnschefen har förhinder skall rikshemvärnsrådets vice ordförande vara ersättare. 10 § Rikshemvärnsrådet består av rikshemvärnschefen, som är ordförande, en ledamot som förordnas av regeringen, ledamöter och ersättare som utses av rikshemvärnstinget och i 8 § Medinflytande inom hemärnet utövas av förtroendevalda. För hela landet utövas medinflytande av rikshemvärnstinget och rikshemvärnsrådet.</p>
<p>Rikshemvärnstingets syfte är att ge ombuden tillfälle att diskutera frågor av betydelse för hemvärnet.</p>
<p>Försvarsmakten skall höra rikshemvärnsrådet i viktiga frågor som rör hemvärnet. 9 § I rikshemvärnstinget skall valda ombud ur hemvärnets personal delta. Rikshemvärnschefen är ordförande vid rikshemvärnstinget. När rikshemvärnschefen har förhinder skall rikshemvärnsrådets vice ordförande vara ersättare. 10 § Rikshemvärnsrådet består av rikshemvärnschefen, som är ordförande, en ledamot som förordnas av regeringen, ledamöter och ersättare som utses av rikshemvärnstinget och i övrigt ledamöter enligt Försvarsmaktens bestämmande. Rikshemvärnsrådet skall inom sig utse en vice ordförande. 11 § En kommun har rätt att utse minst en ledamot i ett hemvärnsråd som organiseras inom kommunen. övrigt ledamöter enligt Försvarsmaktens bestämmande. Rikshemvärnsrådet skall inom sig utse en vice ordförande. 11 § En kommun har rätt att utse minst en ledamot i ett hemvärnsråd som organiseras inom kommunen. 12 § I förordningen (1997:147) om förmåner till hemvärnsmän finns bestämmelser om förmåner till hemvärnsmän vid tjänstgöring enligt denna förordning. Bestämmelser om förmåner för personal med avtal för tjänstgöring i hemvärnet enligt förordning (1994:524) om frivillig försvarsverksamhet finns i förordningen (!994:523) om förmåner till frivilliga. 12 § I förordningen ( 2001:00 ) om förmåner till hemvärns -  män /frivilliga  finns bestämmelser om förmåner till hemvärnsmän vid tjänstgöring enligt denna förordning. Bestämmelser om förmåner för personal med avtal för tjänstgöring i hemvärnet enligt förordning ( 2001:00 ) om frivillig total försvarsverksamhet finns i förordningen ( 2001:00 ) om förmåner till frivilliga.</p>
<h2>Verkställighetsföreskrifter Verkställighetsföreskrifter</h2>
<p>13 § Föreskrifter om tillämpningen av denna förordning får meddelas av Försvarsmakten. 13 § Föreskrifter om tillämpningen av denna förordning får meddelas av Försvarsmakten.</p>
<h2>12.4.3 Förordning (2000:278) om gåvor och överföringar av överskottsmateriel hos Försvarsmakten</h2>
<p>I maj 2000 utfärdade regeringen förordning (2000:278) om gåvor och överföringar av överskottsmateriel hos Försvarsmakten. Förordningens 7 § bör ändras som en följd av utredningens övriga överväganden och förslag. Ändringar markeras med kursiverad stil. 7 § Försvarsmakten får genom gåva överlåta överskottsmateriel till en sådan frivillig försvarsorganisation som nämns i bilagan till förordningen (1994:524) om frivillig försvarsverksamhet. 7 § Försvarsmakten får genom gåva överlåta överskottsmateriel till en sådan frivillig total - försvarsorganisation som uppfyller kriterier i förordning (2001:00) om  frivillig total - försvarsverksamhet och anges i regeringsbeslut .</p>
<h2>12.4.4 Förordning (FFS 1987:8) om frivillig tjänstgöring vid Försvarsmakten</h2>
<p>Som en följd av utredningens förslag till ny förordning om frivillig totalförsvarsverksamhet måste viss författningstext i denna förordning ändras, enligt följande förslag. 2 § För frivillig tjänstgöring får förordnas 1. reservofficerare, 2. den som avslutat grundutbildning enligt lagen (1994:1809) om totalförsvarsplikt vid Försvarsmakten, 2 § För frivillig tjänstgöring får förordnas 1. reservofficerare, 2. den som avslutat grundutbildning enligt lagen (1994:1809) om totalförsvarsplikt vid Försvarsmakten, 3. kvinnor som har genomgått utbildning enligt lagen (1980:1021) om militär grundutbildning för kvinnor, 4. krigsfrivillig personal, 5. medlemmar i frivilliga försvarsorganisationer, 6. yrkesofficerare som samtidigt innehar en civil statlig anställning.</p>
<p>Förordning (FFS 1995:10) 3. kvinnor som har genomgått utbildning enligt lagen (1980:1021) om militär grundutbildning för kvinnor, 4. krigsfrivillig personal, 5. medlemmar i frivilliga  total försvarsorganisationer, 6. yrkesofficerare som samtidigt innehar en civil statlig anställning.</p>
<p>Förordning (FFS 1995:10)</p>
<h2>12.5 Förslag till nytt författningsstöd</h2>
<h2>12.51 Ny lag (2001:XX) om överlämnande av förvaltningsuppgifter till Rådet för frivillig samhällsberedskap</h2>
<p>1 § Rådet för frivillig samhällsberedskap prövar enligt regeringens bestämmande frågor om frivillig totalförsvarsverksamhet inklusive fördelning av statsbidrag till sådan verksamhet.</p>
<h2>12.5.2 Förordning (2001:XX) om statsbidrag och representation rörande frivillig totalförsvarsverksamhet Tillämpningsområde</h2>
<p>(2001:00) om överlämnande av förvaltningsuppgifter till Rådet för frivillig samhällsberedskap.</p>
<h2>Definitioner</h2>
<p>2 § Med frivillig totalförsvarsverksamhet avses i denna förordning ett frivilligt, medborgerligt engagemang för att dels främja totalförsvaret, dels skapa, vidmakthålla och utveckla individens och samhällets förmåga att förebygga och minska skadeverkningar på liv, hälsa, miljö och egendom, dels kunna medverka vid extraordinära situationer i fred och i krig.</p>
<p>En organisation som bedriver frivillig totalförsvarsverksamhet benämns i denna förordning frivillig totalförsvarsorganisation. Frivilligförsvaret används som ett samlingsbegrepp för de frivilliga totalförsvarsorganisationerna.</p>
<p>Frivilliga totalförsvarsorganisationer är demokratiskt styrda, rikstäckande organisationer som med statligt stöd bedriver frivilligverksamhet av betydelse för samhällsberedskapen och för totalförsvaret. De hänförs till någon av undergrupperna frivillig bemanningsorganisation eller frivillig främjandeorganisation. 1. Frivilliga bemanningsorganisationer stärker genom direkta insatser samhällsberedskapen och kan tillgodose behöriga statliga myndigheter och/eller kommuners behov av personal vid extraordinära situationer. De främjar och stödjer samhällsberedskapen och totalförsvaret genom dels information om samhällets säkerhet och beredskap samt totalförsvar, dels insatser för totalförsvarets folkliga förankring. 2. Frivilliga främjandeorganisationer främjar och stödjer samhällsberedskapen och totalförsvaret genom dels information om samhällets säkerhet och beredskap samt totalförsvar, dels insatser för totalförsvarets folkliga förankring. 3 § Med ungdomar avses i denna förordning personer från 12 till och med 24 år.</p>
<h2>Syftet med statsbidrag</h2>
<p>4 § Statsbidraget utgår för att stödja frivilliga totalförsvarsorganisationer i deras arbete för 1. totalförsvarets folkförankring och demokratiska utveckling, 2. totalförsvarets anpassningsförmåga i fred och krig, 3. att stärka individens och samhällets förmåga att förebygga och hantera extraordinära situationer i fred och krig, 4. att främja frivilligt engagemang i samhällsberedskapen i fred och krig, och 5. att främja långsiktigheten och stabiliteten i det frivilliga arbetet för samhällsberedskapen och totalförsvaret.</p>
<h2>Förutsättningar för statsbidrag</h2>
<p>5 § I enlighet med de syften som anges i 4 § kan statsbidrag lämnas enligt denna förordning för att bidra till att ersätta kostnader för 1. intern ledning och administration, 2. utbildning av egna funktionärer, 3. information till medlemmar om samhällets säkerhet och beredskap i fred och krig, 4. utbildning av dem som skall genomföra organisationens information om samhällets säkerhet och beredskap i fred och krig, 5. rekrytering av bemanningspersonal och 6. kompetensutveckling av bemanningspersonal. 6 § Statsbidrag kan utgå till 1. frivilliga totalförsvarsorganisationer som är medlemmar i Rådet för frivillig samhällsberedskap för verksamhet enligt 5 § 1 6, 2. frivilliga totalförsvarsorganisationer som uppfyller kriterier för frivillig totalförsvarsverksamhet enligt 2 §.</p>
<h2>Former av statsbidrag</h2>
<p>1. grundbidrag 2. ungdomsbidrag 3. kompetensbidrag 4. särskilda projektbidrag</p>
<h2>Beslut om statsbidrag</h2>
<p>8 § Fördelning av statsbidrag enligt denna förordning beslutas av Rådet för frivillig samhällsberedskap. (Under en övergångsperiod bör lydelsen vara: Förslag om fördelning av statsbidrag enligt denna förordning bereds och insänds till regeringen av Rådet för frivillig samhällsberedskap)</p>
<p>Ansökan om statsbidrag skall göras skriftligen av frivilliga totalförsvarsorganisationer till Rådet för frivillig samhällsberedskap senast den dag och enligt de anvisningar i övrigt som Rådet bestämmer.</p>
<h2>Redovisning</h2>
<p>9 § En frivillig totalförsvarsorganisation som har beviljats statsbidrag enligt denna förordning skall lämna Rådet för frivillig samhällsberedskap de redovisningshandlingar, verksamhetsberättelser och andra uppgifter som Rådet bestämmer.</p>
<p>Rådet för frivillig samhällsberedskap skall avge årsberättelse med verksamhetsberättelse och ekonomisk redovisning enligt regeringens budgetanvisningar.</p>
<h2>Avslag och återbetalning</h2>
<p>10 § Rådet för frivillig samhällsberedskap får besluta att ett beviljat statsbidrag inte skall betalas ut, om det kan antas att bidraget har beviljats på grund av felaktiga uppgifter. (Under en övergångsperiod bör lydelsen vara: Rådet för frivillig samhällsberedskap får lämna förslag till regeringen att ett beviljat statsbidrag inte skall betalas ut, om det kan antas att bidraget har beviljats på grund av felaktiga uppgifter).</p>
<p>Rådet för frivillig samhällsberedskap får vidare besluta att ett bidrag skall betalas tillbaka (Under en övergångsperiod bör lydelsen vara: Rådet för frivillig samhällsberedskap får vidare lämna förslag till regeringen att ett bidrag skall betalas tillbaka 1. om det har beviljats på grund av felaktiga uppgifter, 2. om det inte används för det ändamål det beviljats för, eller 3. om mottagaren inte lämnar sådana handlingar och andra uppgifter som avses i 9 §. (Under en övergångsperiod bör följande text läggas till: När rådet för frivillig samhällsberedskap lämnar ett sådant förslag skall yttrande från berörd organisation bifogas förslaget).</p>
<h2>Överklagande</h2>
<p>11 § Beslut från Rådet för frivillig samhällsberedskap enligt denna förordning får inte överklagas.</p>
<h2>Övriga bestämmelser</h2>
<p>12 § Rådet för frivillig samhällsberedskap skall utfärda de närmare bestämmelser som erfordras för att utveckla frivilligförsvaret i enlighet med regeringens inriktning av verksamheten.</p>
<p>Rådet för frivillig samhällsberedskap skall därvid samråda med Försvarsmakten och Överstyrelsen för civil beredskap. 13 § Rådet för frivillig samhällsberedskap skall företräda frivilligförsvaret i Totalförsvarets chefsnämnd och i Försvarsrådet.</p>
<h2>13 Ekonomiska konsekvenser, plan för genomförande och särskilda redovisningar</h2>
<h2>13.1 Sammandrag</h2>
<p>Utredningen konstaterar att det i dag saknas generella kriterier och enhetliga principer för beräkning och fördelning av organisationsstödet. Det nya finansieringssystemet föreslås bestå av en bidragsdel och en ersättningsdel. Utredningen anger för respektive del de kriterier och beräkningsnormer som bör tillämpas. Organisationsstöd föreslås utgå till alla frivilliga totalförsvarsorganisationer och vara indelat i grundbidrag, ungdomsbidrag och kompetensbidrag. Uppdragsersättningar bör inrymmas i de berörda totalförsvarsmyndigheternas anslag och redovisas där.</p>
<p>Myndigheter och kommuner har i dag svårt att ge en rimligt säker uppskattning av det samlade behovet av frivilliga. Regeringen bör ålägga de beredskapsansvariga att lämna ett sådant behovsunderlag inom en tvåårsperiod. Under övergångsperioden bör en något modifierad beräkningsnorm tillämpas för kompetensbidraget. Med utredningens förslag kan antalet frivilliga totalförsvarsorganisationer komma att utökas. Det kan också tillkomma fler organisationer med ungdomsverksamhet. Den totala ramen för organisationsstöd kan därmed öka något, enligt utredningens bedömning till högst cirka 95 miljoner kronor i dagens penningvärde. Om myndigheter och kommuner lägger kraft på att ta frivilligförsvaret i anspråk kan kostnaderna för uppdragsmedel komma att öka. Utredningen redovisar en tids- och åtgärdsplan för hur förslagen bör genomföras.</p>
<h2>13.2 Det nuvarande statliga stödet till frivilliga försvarsorganisationer</h2>
<p>Utredningen har kartlagt omfattningen av det ekonomiska stöd som staten ger till dagens frivilliga försvarsorganisationer och hemvärnet. Det har inte varit möjligt att göra en total beräkning av stödet, bl.a. därför att uppgifter om exempelvis skattelättnader till ideella föreningar och indirekt verksamhetsstöd i olika former från statliga myndigheter inte har kunnat verifieras.</p>
<p>Vidare har utredningen funnit att det finns en viss oklarhet om vad som ingår i det som anges som organisationsstöd respektive vad som bokförs som overheadkostnader på de uppdrag som många av organisationerna utför åt statliga myndigheter och andra.</p>
<p>En översiktlig sammanställning av hur den statliga finansieringen av i dag fördelar sig framgår av figuren i bilaga 10. Där framgår dels de medel som Försvarsmakten avdelar till den verksamhet som bedrivs inom ramen för hemvärnet, dels de medel som via särskilda anslag är riktade direkt till frivilligförsvaret eller som avdelas ur vissa myndigheters ordinarie anslag. I några fall redovisas medel som ligger utanför utgiftsområde 6 Totalförsvar, t.ex. de ungdomsbidrag som rör frivillig försvarsverksamhet och som betalas ut via Ungdomsstyrelsen.</p>
<p>Det sammanlagda statliga stödet till de frivilliga försvarsorganisationerna och hemvärnet uppgår således, enligt bilaga 10, till drygt 900 miljoner kronor. Det bör noteras att av dessa tilldelas 535 miljoner kronor hemvärnet, som ingår i Försvarsmakten. De frivilliga försvarsorganisationerna erhåller årligen organisationsstöd, uppdragsersättning och andra stöd samt stöd till en ungefärlig summa av 370 miljoner kronor.</p>
<p>Som en följd av de oklarheter som nämns ovan går det inte att göra en direkt jämförelse mellan å ena sidan dagens statliga stöd till de frivilliga försvarsorganisationerna och andra organisationer, som verkar inom totalförsvarssektorn och å andra sidan de belopp, som enligt de föreslagna beräkningsnormerna och fördelningskriterierna bör utgå till frivilliga totalförsvarsorganisationer i framtiden. Utredningen bedömer emellertid att den totala belastningen på statsbudgeten inte kommer att öka.</p>
<h2>13.3 Ekonomiska konsekvenser av utredningen förslag</h2>
<p>Dagens nivåer på de anslag som är särskilt avdelade till de frivilliga totalförsvarsorganisationerna har i huvudsak varit oförändrade under senare år, samtidigt som totalförsvaret i övrigt varit utsatt för besparingar. Det kan anses vara ett tecken på den vikt som statsmakterna fäster vid den frivilliga försvarsverksamheten. Samtidigt sätter självfallet de snävare budgetramar som myndigheterna disponerar en press även på frivilligförsvaret, eftersom myndigheterna måste göra en total avvägning varvid även uppdragen till frivilligorganisationerna kan påverkas. Frivilligorganisationerna måste samtidigt kunna ges en långsiktig och rimligt stabil grund för sin verksamhet. Organisationsstödet bör utformas mot den bakgrunden och beloppen bör årligen justeras enligt principer som gäller för prisomräkning av övriga försvarsanslag.</p>
<p>Dagens finansieringssystem har inte, enligt utredningens uppfattning, givit den önskade mål- och resultatstyrning som statsmakterna har eftersträvat. För att bättre kunna nå dessa syften har utredningen utformat ett delvis nytt system för styrning och finansiering. Det innebär ett finansieringssystem, som inte bara knyter an till organisationernas omfattning och inriktning utan också till frivilligorganisationernas kompetens och förmåga att medverka i samhällsberedskapen och till hur omfattande deras engagemang är i totalförsvarssammanhang. Vissa av organisationerna kan uppträda som enbart främjande och understödjande organisationer, medan andra kan vara både främjande organisationer och åta sig uppdrag och ingå på olika sätt i samhällets totala beredskapsorganisation.</p>
<p>Finansieringssystemet föreslås bestå av en bidragsdel och en ersättningsdel.</p>
<p>Organisationsstöd föreslås utgå till alla frivilliga totalförsvarsorganisationer och vara indelat i ett grundbidrag, ett ungdomsbidrag och ett kompetensbidrag. Därutöver kan organisationerna söka bidrag för särskilda projekt. Utredningen anger för respektive del de kriterier och beräkningsnormer som bör tillämpas.</p>
<p>Utredningen konstaterar att det i dag saknas generella kriterier och enhetliga principer för beräkning och fördelning av organisationsstödet. Utredningen har vägt flera olika beräknings- och fördelningsmodeller mot varandra. Med ledning av de senaste årens utfall, regeringens budgetförslag och utredningens olika beräkningar bedömer utredningen det vara rimligt att cirka 10 procent av dagens samlade statliga stöd bör avsättas som en ram för organisationsstöd till de framtida frivilliga totalförsvarsorganisationerna. Det innebär att högst cirka 95 miljoner kronor i dagens penningvärde kommer att utgå i form av organisationsstöd.</p>
<p>Kriteriet för att en organisation skall kunna benämnas frivillig totalförsvarsorganisation är att organisationen informerar sina medlemmar om samhällets säkerhet och beredskap samt totalförsvar. Att nå ut med denna information innebär, enligt utredningens uppfattning, en bred och stark folkförankring av samhällsberedskapen och totalförsvaret samt att den enskilde medborgarens kunskaper och medvetenhet om sådana frågor stärks. Organisationsstödet bör, enligt utredningens uppfattning, vara långsiktigt och omfatta treårsperioder.</p>
<p>I budgetpropositionen (2000/2001:1) föreslår regeringen att anslaget 6:18 skall omfatta 88,265 miljoner kronor för åren 2001, 2002 och 2003. Om statsmakterna delar utredningens uppfattning att frivillig totalförsvarsverksamhet bör betraktas som en allt viktigare resurs för samhällets säkerhet och beredskap, kan detta innebära att fler organisationer bör beredas möjlighet att ingå i kretsen frivilliga totalförsvarsorganisationer, främst som främjandeorganisationer.</p>
<p>I sådana fall kan kostnaderna för organisationsstödet komma att öka något. Utredningen har bedömt att med ett utökat antal frivilliga totalförsvarsorganisationer kan det totala organisationsstödet komma att öka till omkring 95 miljoner kronor. Detta förutsätter naturligtvis att alla de organisationer som utredningen anser bör ingå också vill det själva. I denna summa ligger även organisationsstöd för medlemmar ur ”hemvärnsrörelsen”.</p>
<p>I den budgetram som Försvarsmakten i dag har avdelat till hemvärnet ingår sannolikt visst stöd, som ges till hemvärnsföreningar. De har ett nära samband med hemvärnsförband som är en del av Försvarsmaktens krigsorganisation. Om ”hemvärnsrörelsen” kommer att inkluderas i kretsen av frivilliga totalförsvarsorganisationer, skulle det möjligen kunna innebära att vissa belopp bör överföras från andra anslagsposter till anslaget för organisationsstöd till frivilliga totalförsvarsorganisationer. Om detta stöd läggs till det organisationsstöd om knappt 90 miljoner kronor som i dag utgår till frivilliga försvarsorganisationer, så ligger det totala beloppet på dagens organisationsstöd sannolikt i intervallet 90 95 miljoner kronor.</p>
<p>Enligt utredningens förslag bör en frivillig totalförsvarsorganisation bedriva sin ungdomsverksamhet inom den egna organisationen för att vara berättigad till ungdomsbidrag inom organisationsstödet. Om de organisationer som i dag bedriver ungdomsverksamheten i separata organisationer med bidrag från Ungdomsstyrelsen inordnar den i den frivilliga totalförsvarsorganisationen, kan kostnaderna för totalförsvarets organisationsstöd komma att öka. Utredningen anser dock att bidragsmedel från Ungdomsstyrelsen bör kunna omfördelas till totalförsvarsanslagen. Den totala belastningen på statsbudgeten för organisationsstöd kommer då att påverkas marginellt.</p>
<p>Utredningen vill särskilt framhålla att det för närvarande inte finns ett säkert underlag för att fullt ut tillämpa den modell för fördelning av kompetensbidrag inom ramen för organisationsstödet som bygger på kompetensintyg som föreslås i kapitel 11.</p>
<p>Utredningen anser att den föreslagna modellen är att föredra på sikt, eftersom den bygger på behov av personal med kompetensintyg/avtal och premierar de organisationer som gör konkreta insatser för att höja medlemmarnas användbarhet i samhällsberedskapen. På kort sikt har dock myndigheterna svårigheter att ange sina behov av personal från frivilliga totalförsvarsorganisationer på grund av den omställning som pågår. Frivilligorganisationerna har därmed också svårigheter att ange det antal kompetensbevis som behövs bland medlemmarna för att tillgodose det framtida bemanningsbehovet.</p>
<p>Utredningen konstaterar att det för närvarande är svårt att ge en rimligt säker uppskattning av myndigheters och kommuners samlade behov av frivilliga. Regeringen bör därför ålägga de beredskapsansvariga att lämna ett sådant underlag inom en tvåårsperiod. I avvaktan på detta föreslår utredningen att regeringen under en övergångsperiod bör tillämpa en något modifierad beräkningsnorm, när det gäller kompetensbidraget till frivilliga bemanningsorganisationer.</p>
<p>Utredningen föreslår därför att den del av organisationsstödet som avser kompetensbidrag övergångsvis beräknas enligt en schablonmodell baserad på bemanningsorganisationernas medlemsantal. Bidraget ges till de organisationer som genom uppdrag, från statliga myndigheter och/eller kommuner, skall kompetensutveckla personal som kommer att ingå i olika insatsorganisationer inklusive militära insatsförband, nationella skyddsstyrkor och hemvärn. Syftet med schablonbidraget är att ge organisationerna möjlighet att utveckla och anpassa sin förmåga att rekrytera och utbilda medlemmar för framtida bemanningsuppdrag.</p>
<p>Utredningen anser att denna schablonmodell för beräkning av kompetensbidrag är enkel och tydlig. Vidare är bidraget, inom ramen för hela organisationsstödet, lätt att administrera och särredovisa vilket underlättar statsmakternas uppföljning och kontroll.</p>
<p>Beräkningen av kompetensbidragen enligt denna modell bygger på en finfördelad klassindelning (se bilaga 9) och ger ett utfall för de enskilda organisationerna, som i huvudsak motsvarar det stöd som i dag utgår. För de organisationer som får större avvikelser bör det övergångsvis kunna utgå särskilda projektbidrag, för att organisationerna skall kunna ställa om sin verksamhet till de nya uppgifter som skall lösas i framtiden.</p>
<p>Utredningens förslag om att inrätta Rådet för frivillig samhällsberedskap syftar bl.a. till att förbättra samverkan mellan de frivilliga totalförsvarsorganisationerna. Detta bör, enligt utredningens uppfattning, kunna leda till besparingar i administration m.m. Samtidigt innebär ett inrättande av rådet naturligtvis kostnader. Utredningen har uppskattat kostnaderna för detta till cirka fem miljoner kronor per år – en kostnad som på sikt bör kunna balanseras mot uppnådda rationaliseringsbesparingar och högre effektivitet.</p>
<p>Utredningen har uppskattat att organisationsstödet kommer att fördelas på följande sätt.</p>
<p>När det gäller uppdragsersättning innebär utredningens förslag om tydligare mål- och resultatstyrning från uppdragsmyndigheter, att frivilliga totalförsvarsorganisationer skall ha full kostnadstäckning för sina uppdrag, dvs. uppdragskostnaderna skall även omfatta alla administrations-, personal- och overheadkostnader som uppkommer i samband med uppdraget. Varje uppdragsgivare bör därmed få bättre förutsättningar att bedöma vad uppdragen till frivilliga totalförsvarsorganisationer kostar och att precisera uppdragen.</p>
<p>Utredningens förslag bedöms ge bättre förutsättningar att relatera uppdragsersättningar till förväntade prestationer. Det bidrar också till att renodla organisationsstödet och hålla det åtskilt från uppdragsersättningarna. Tydligare inriktningsmål från statsmakterna för frivillig totalförsvarsverksamhet och bättre uppföljning av både organisationsstöd och myndigheternas uppdragsersättningar bör, enligt utredningens bedömning, bidra till att öka kostnadseffektiviteten i den statliga finansieringen av frivillig totalförsvarsverksamhet.</p>
<p>Med utredningens förslag kommer större ansvar att läggas på uppdragsgivande myndigheter och kostnaderna för uppdrag kommer att variera beroende på i vilken grad uppdragsgivande myndigheter tar frivilliga totalförsvarsorganisationer i anspråk. Samtidigt finns det stora möjligheter att behoven av frivilliga i den fredstida samhällsberedskapen ökar, om myndigheter och kommuner lägger kraft på att ta samhällsresursen frivilligförsvaret i anspråk.</p>
<p>På sikt finns det därför mycket som talar för att uppdragsersättningen för frivillig totalförsvarsverksamhet kan komma att öka i omfattning. Samhällsekonomiskt torde det ändå innebära en vinst om så skulle bli fallet.</p>
<p>Beräkningar av de samhällsekonomiska effekterna av frivilligt arbete visar att det årligen i Sverige bedrivs ideellt, oavlönat arbete motsvarande cirka 300 000 heltidsarbeten, till ett uppskattat värde av 70 miljarder kronor. Sektorerna idrott och fritid har flest frivilligarbetare. Även inom sektorn frivillig totalförsvarsverksamhet sker omfattande ideella insatser och verksamheten engagerar många människor. De medel som satsas på frivillig totalförsvarsverksamhet är därför, enligt utredningens uppfattning, väl använda eftersom de ger tillbaka så mycket mer för samhället och de enskilda medborgarna.</p>
<p>Utredningens förslag om informationssatsningar rörande samhällets säkerhet och beredskap samt totalförsvar medför kostnader. Kostnaderna för informationsmaterial, som Styrelsen för psykologiskt försvar bör få i uppdrag att utarbeta, bör regleras inom ramen myndighetens normala budgetprocess. Styrelsen för successivt aktualisera materialet kan uppskattas till cirka en miljon kronor. För denna kostnad skapas förutsättningar för att bedriva en bred information om samhällsberedskapen och totalförsvaret med utnyttjande av den kompetens som finns inom de frivilliga totalförsvarsorganisationerna.</p>
<h2>13.4 Genomförande</h2>
<h2>13.4.1 Övergripande inriktning</h2>
<p>Utredningen föreslår ett styrnings- och finansieringssystem, som inte bara knyter an till organisationernas omfattning och inriktning utan också till frivilligorganisationernas kompetens och förmåga att medverka i samhällsberedskapen samt till hur omfattande deras engagemang är i totalförsvarssammanhang. Förslagen syftar till att reglera formerna för det offentliga stödet till frivilliga totalförsvarsorganisationer. Deras deltagande i samhällsberedskapen i fred och krig bör underlättas dels genom det långsiktiga organisationsstöd som statsmakterna riktar direkt till organisationerna, dels genom att beredskapsansvariga instanser åläggs att ta frivilliga i anspråk i så stor utsträckning som möjligt.</p>
<p>Utredningens förslag syftar också till att utveckla förutsättningarna för statsmakternas mål- och resultatstyrning av frivilligförsvaret.</p>
<p>I regeringens årliga regleringsbrev bör anges tydliga verksamhetsmål för och resultatkrav på den frivilliga totalförsvarsverksamheten. Organisationsstödet bör redovisas som en särskild anslagspost i regleringsbrevet. Där bör anges organisationsstödets omfattning och vilka organisationer som är berättigade till sådant stöd. I förberedelserna för och i genomförandet av den ordinarie budgetprövningen bör Rådet för frivillig samhällsberedskap på kort sikt föreslå regeringen och på längre sikt besluta vilka organisationer som är berättigade till organisationsstöd.</p>
<p>För att få en bättre bild över myndigheternas bemanningsbehov, styrning av uppdragsgivandet till de frivilliga totalförsvarsorganisationerna, kostnader samt hur uppdragsmedlen fördelas är det utredningens uppfattning att någon form av funktionssamordning bör ske på civil sida. Utredningen anser att en lämplig samordningsmyndighet för detta är Överstyrelsen för civil beredskap. Uppdragsersättningar bör inrymmas i de berörda totalförsvarsmyndigheternas anslag och redovisas där.</p>
<h2>13.4.2 Tidpunkt för förändringar</h2>
<p>Det är många formella regler som skall ändras i samband med genomförandet av utredningens förslag. Det är fråga om införande av eller ändring i författningsstöd, avtal, anslagskonstruktioner, bidragssystem, vidare skall Rådet för frivillig samhällsberedskap organiseras, kansli skall upprättas, m.m. Sammantaget talar detta för att en förändring bör ske vid ett årsskifte.</p>
<p>Utredningen har gjort bedömningen att efter beslut av regering och riksdag om att genomföra förändringen krävs ett års förberedelsetid. Grundat på detta kan följande tids- och åtgärdsplan redovisas.</p>
<h2>År 2001</h2>
<p>Frivilligorganisationsutredningens betänkande remitteras under våren 2001. Beredningen av ärendet i Regeringskansliet bör resultera i ett ställningstagande i budgetpropositionen eller annan proposition under hösten 2001. Med propositionen som grund kan de praktiska förberedelserna för att genomföra förslagen påbörjas i samarbete med de frivilliga totalförsvarsorganisationerna, Försvarsmakten, Överstyrelsen för civil beredskap och övriga berörda totalförsvarsmyndigheter.</p>
<h2>År 2002</h2>
<p>År 2002 slutförs förberedelsearbetet. Lokala och regionala samarbetsorgan organiseras i kommuner och län. Rådet för frivillig samhällsberedskap och dess kansli bör successivt ta över den centrala samordningen. Dialoger genomförs mellan frivilligförsvaret och beredskapsansvariga instanser om de uppdrag som frivilligförsvaret skall utföra. Myndigheternas behov av frivilliga klarläggs och kompetensnivåer och former för att utfärda kompetensbevis beslutas.</p>
<h2>År 2003</h2>
<p>Från och med budgetåret 2003 bör utredningens förslag kunna tillämpas på de frivilliga totalförsvarsorganisationerna och i deras samarbete med beredskapsansvariga samhällsorgan. Kompetensbidrag bör kunna beräknas med ledning av myndigheternas behov av frivilliga och de kompetensbevis som de frivilliga totalförsvarsorganisationerna utfärdar till sina medlemmar. Då kan kompetensbidraget enligt schablonmodellen upphöra och i stället beräknas enligt den av utredningen föreslagna modellen med kompetensintyg.</p>
<h2>År 2005</h2>
<p>Regeringen bör under året låta utvärdera Rådet för frivillig samhällsberedskap och dess verksamhet.</p>
<h2>13.5 Särskilda redovisningar</h2>
<p>Kommittéer som tillkallats p.g.a. ett regeringsbeslut och som har ett utredningsuppdrag är enligt 14, 15 §§ kommittéförordningen (1998:1474) skyldiga att redovisa ekonomiska och andra konsekvenser som ett genomförande av kommitténs förslag får för olika samhällsfunktioner och samhällsintressen. I kommittéförordningen nämns bl.a. ekonomiska konsekvenser, kommunal självstyrelse, brottslighet och brottsförebyggande arbete, jämställdhet och integrationspolitik.</p>
<h2>Konsekvenser för den kommunala självstyrelsen</h2>
<p>Utredningen föreslår att samverkansformer mellan kommuner och frivilliga totalförsvarsorganisationer utvecklas och att någon form av lokala samverkansråd bildas så att kommuner har möjlighet att ta frivilliga totalförsvarsorganisationer och andra frivilligorganisationer i anspråk vid extraordinära situationer. Utredningen anser att förslagen bör få positiva regionala och lokala effekter genom de förebyggande och direkta insatser som frivilliga kan bidra med inom sina respektive områden.</p>
<p>När kommunerna bildar lokala samarbetsstrukturer, som skulle kunna inrymmas i kommunernas beredskapsplanering, uppstår sannolikt vissa nya kostnader för bl.a. information, utbildning, övningar, administration eller annan stödverksamhet som rör samverkan med frivilliga totalförsvarsorganisationer. Staten bör mot den bakgrunden stödja kommunerna inom ramen för de beredskapsmedel som enligt 2 kap. 6 § lagen (1994:1720) om civilt försvar och 2 kap. 5 § förordningen (1995:128) om civilt försvar tilldelas kommunerna.</p>
<h2>Brottslighet och brottsförebyggande arbete</h2>
<p>Flera av utredningens förslag syftar till att stödja ungdomsverksamheten i frivilliga totalförsvarsorganisationer och hemvärnet så att ungdomar av båda könen engagerar sig. Ungdomsverksamheten bidrar, enligt utredningens uppfattning, till demokratisk fostran, sociala nätverk mellan ungdomar och kunskap om föreningsliv. Utredningen delar Rikspolisstyrelsens uppfattning, som kommit till uttryck i andra sammanhang, att detta också är en form av brottsförebyggande arbete. Frivilligorganisationernas och hemvärnets ungdomsverksamhet kan erbjuda en innehållsrik och meningsfull sysselsättning för ungdomar, som för huvuddelen kan innebära att de blir medvetna och goda medborgare, som kan ta avstånd från kriminalitet och missbruk.</p>
<h2>Konsekvenser för jämställdheten mellan kvinnor och män samt integration</h2>
<p>Utredningens förslag om att frivilliga totalförsvarsorganisationer skall informera sina medlemmar om samhällets säkerhet och beredskap samt totalförsvar, bör bidra till att öka kunskapen om dessa frågor hos både män och kvinnor. Vidare bör utredningens förslag om att utvidga kretsen av frivilliga totalförsvarsorganisationer möjliggöra för fler kvinnor att engagera sig inom frivillig totalförsvarsverksamhet.</p>
<p>Utredningens förslag om ”hemvärnsrörelsen” som en frivillig totalförsvarsorganisation möjliggör att till ”hemvärnsrörelsen” rekrytera både ordinarie och extra hemvärnsmän med kontrakt och andra – veteraner, hemvärnsungdomar eller övriga intresserade i olika medborgargrupper. Det kan vara exempelvis kvinnor och personer med invandrarbakgrund. En sådan bredd i medlemskadern kan bli mycket betydelsefull, när bara en liten del av befolkningen tas ut för värnpliktsutbildning i fred. Alla som är med i en hemvärnsförening får dessutom tillgång till viktig information om samhällets säkerhet och beredskap samt totalförsvar.</p>
<p>Den samlade föreningsrörelsen inom frivilligförsvaret skulle alltså kunna vara ett instrument för folkförankring, demokratisk fostran och integrering, och samtidigt utgöra en ”varmhållen tillväxtpool” om världsläget skulle försämras.</p>
<h2>14 Utredningens förslag</h2>
<p>Utredningen presenterar i kapitlet en sammanställning av de förslag som har lagts i tidigare kapitel. Förslagen är grupperade i funktionsområden.</p>
<h2>Övergripande förslag om frivillig totalförsvarsverksamhet</h2>
<p>Utredningen föreslår att den frivilliga totalförsvarsverksamheten anpassas, utvecklas och utformas enligt de behov och förutsättningar som gäller för framtidens totalförsvar. Det ställer nya krav på kompetensutveckling om frivilliga skall kunna användas i extraordinära situationer i hela hotskalan från fred till och med krig, frivilligorganisationerna utvecklar sin förmåga att ställa upp med resurser utifrån samhällets behov, kommuner och statliga myndigheter ökar ambitionen att ta frivilliga totalförsvarsorganisationer i anspråk i samhällsberedskapen, författningsstödet anpassas till totalförsvarets ändrade inriktning så att möjligheterna att utnyttja frivilligorganisationer utökas, begreppet frivillig försvarsverksamhet omdefinieras och att nuvarande definition av begreppet totalförsvar ses över, frivilliga totalförsvarsorganisationer indelas i två kategorier; frivilliga främjandeorganisationer och frivilliga bemanningsorganisationer, nya kriterier införs för vad som definierar en frivillig totalförsvarsorganisation. En lägsta nivå på motprestation bör vara att en sådan organisation bedriver information om samhällets säkerhet och beredskap samt totalförsvar till sina egna medlemmar, nuvarande förordning (1994:524) om frivillig försvarsverksamhet ersätts av en ny förordning om frivillig totalförsvarsverksamhet, frivilligförsvarets föreningsverksamhet hålls åtskild från myndigheters ansvarsområde. Det berör särskilt Försvarsmakten och dess hemvärnsförband. Hemvärnsföreningar bör betraktas som en frivillig totalförsvarsorganisation – hemvärnsrörelsen. Denna bidrar i hög grad till totalförsvarets folkförankring och främst Försvarsmaktens personalförsörjning. Offentliga bidrag bör kunna utgå till hemvärnsrörelsen enligt samma normer som för övriga frivilliga totalförsvarsorganisationer.</p>
<h2>Mål- och resultatstyrning, uppdragsstyrning m.m.</h2>
<p>Utredningen föreslår att regeringen (Försvarsdepartementet) utformar tydliga inriktningsmål, som uttrycker statsmakternas krav på den frivilliga totalförsvarsverksamheten. Exempel på sådana mål är att bidra till folkupplysningen rörande samhällets hot och risker, att stärka samhällets beredskap att hantera extraordinära situationer eller att förebygga omfattande skadeverkningar på liv, hälsa, miljö och egendom, dialoger och uppdragsstyrning inom den frivilliga totalförsvarsverksamheten utvecklas och koordineras på ett bättre sätt än i dag. Utredningen föreslår att organisationsstödet även i fortsättningen renodlas och redovisas för sig, ersättning för uppdrag även i fortsättningen inbegriper alla kostnader och att uppdrag skall kunna särredovisas, tydligare, mer konkreta och långsiktiga uppdrag (cirka tre år) utformas i dialoger med statliga myndigheter, uppdrag grundas på behov, tydligare och mer funktionella system för uppföljning och utvärdering av genomförda uppdrag utarbetas och att tydliga och mätbara mål sätts upp för uppdragen, regeringen (Försvarsdepartementet) följer upp hur uppdragsmyndigheterna genomför uppdragsstyrningen, och hur uppdragen uppfyller de av statsmakterna uppställda inriktningsmålen, regeringen uppdrar åt Försvarsmakten att i samråd med Överstyrelsen för civil beredskap och övriga uppdragsgivande myndigheter samt frivilligförsvarets centrala samarbetsorgan göra en översyn av former för redovisning och återrapportering av frivilligorganisationernas verksamhet och verka för förenklingar. Statsmakternas inriktning av mål- och resultatstyrning bör ligga till grund för en sådan översyn, regeringen uppdrar åt Överstyrelsen för civil beredskap att göra en behovssammanställning vart tredje år över hur civila, statliga myndigheter och kommuner avser utnyttja frivilliga och att motsvarande redovisning åläggs Försvarsmakten, regeringen uppdrar åt Överstyrelsen för civil beredskap att dels samordna de civila, statliga uppdragsgivande myndigheternas bemanningsbehov, dels redovisa hur kostnader och uppdrag fördelas mellan olika frivilliga totalförsvarsorganisationer, uppdrag till frivilliga totalförsvarsorganisationer skall ha full kostnadstäckning, dvs. uppdragstagarna (frivilliga totalförsvarsorganisationer) måste i dialogerna med uppdragsgivarna ange alla administrations-, personal- och övriga overheadkostnader som uppkommer i samband med det enskilda uppdraget.</p>
<h2>Samverkan och samordning</h2>
<p>Utredningen föreslår att frivillig totalförsvarsverksamhet och frivilliga totalförsvarsorganisationer betraktas som en viktig del i den framtida folkrörelsepolitiken, utan att kopplingen till säkerhets- och försvarspolitiken för den skull försvagas, frivilligförsvaret, vid sidan av militärt och civilt försvar, betraktas som och ges förutsättningar att utvecklas till en viktig aktör i det framtida totalförsvaret, det samlade frivilligförsvaret ges en stärkt ställning i förhållande till de statliga och kommunala beredskapsmyndigheterna genom att markera frivilligförsvaret som både folkrörelse och resurs i samhällsberedskapen, ett centralt samordningsorgan, Rådet för frivillig samhällsberedskap, inrättas. Rådets huvuduppgift föreslås vara att företräda det samlade frivilligförsvaret i vissa frågor,</p>
<p>Rådet för frivillig samhällsberedskap blir representerat i Totalförsvarets Chefsnämnd och i Försvarsrådet, staten stödjer kommunerna i deras arbete med att bilda lokala samarbetsstrukturer med frivilligförsvaret. Detta bör till del finansieras med de beredskapsmedel som tilldelas kommunerna enligt 2 kap. 6 § lagen (1994:1720) om civilt försvar och 2 kap. 5 § förordningen (1995:128) om civilt försvar, kommunens behov av förmågor för att stärka samhällsberedskapen, dvs. kompetenser och resurser ur bl.a. frivilliga totalförsvarsorganisationer, tydliggörs i de beredskapsplaner som skall upprättas enligt 2 kap. 1 § lagen (1994:1720) om civilt försvar och 2 kap. 1 § förordningen (1995:128) om civilt försvar, regeringen uppdrar åt Överstyrelsen för civil beredskap att utveckla reglerna för fördelning och uppföljning av beredskapsmedel till kommunerna, länsstyrelserna i förordning (1997:1258) med länsstyrelseinstruktion får en tydligare roll som samordnande organ gentemot den frivilliga totalförsvarsverksamheten i länet.</p>
<h2>Utbildning och kompetensutveckling samt meritvärdering</h2>
<p>Utredningen föreslår att regeringen uppdrar åt Försvarsmakten, Överstyrelsen för civil beredskap, Arbetsmarknadsstyrelsen, Socialstyrelsen, Statens jordbruksverk och Statens räddningsverk samt frivilligförsvarets centrala samordningsorgan att i samråd se över möjligheterna till samordning av utbildningar inom frivillig försvarsverksamhet och att vid behov föreslå lämpliga åtgärder för ökad samordning och effektivitet, regeringen uppdrar åt Överstyrelsen för civil beredskap, Försvarsmakten, Värnpliktsrådet, Civilpliktsrådet och frivilligförsvarets centrala samordningsorgan att i samråd utreda dels vilka utbildningar inom ramen för frivilligförsvaret som skulle kunna tillgodoräknas i samband med mönstring och garantera att den enskilde får rätt att göra värnplikt eller civilplikt, dels vilka krav som bör ställas på sådana utbildningar, regeringen uppdrar åt Försvarshögskolan att i samråd med frivilligförsvarets centrala samordningsorgan utreda kriterier för meritvärdering av utbildningar inom frivillig försvarsverksamhet och hur sådana utbildningar kan relateras till likartade utbildningar i samhället i övrigt.</p>
<h2>Materielförsörjning</h2>
<p>Utredningen föreslår att</p>
<p>Försvarsmakten alltjämt ansvarar för att utbildning och utrustning av frivilliga i krigsorganisationens förband uppfyller de krav som Försvarsmakten ställer. Försvarsmakten svarar för kostnaderna för denna verksamhet och ger uppdrag till behöriga totalförsvarsorganisationer att rekrytera och bemanna sådana förband, respektive myndighet, som har överlämnat överskottsmateriel eller annan materiel till en frivillig totalförsvarsorganisation, efter överlämnandet inte har några åtaganden för underhåll och reparationer. Dessa åtaganden åvilar respektive frivillig totalförsvarsorganisation,</p>
<p>Försvarsmakten och respektive frivillig bemanningsorganisation får i uppdrag att genom avtal eller överenskommelser reglera hur förbandsmateriel, som Försvarsmakten tillhandahåller de frivilliga bemanningsorganisationerna och hemvärnet, kan användas vid insatser i den fredstida samhällsberedskapen, uppdragsgivande kommun eller myndighet som tar frivilliga totalförsvarsorganisationer i anspråk vid insatser i den fredstida samhällsberedskapen, eller för utbildning/övning för sådana insatser, bör svara för uppkomna kostnader för användning av utrustning, fordon m.m.</p>
<h2>Traditioner och minnen</h2>
<p>Utredningen föreslår att totalförsvarets myndigheter och organisationer svarar för sin respektive interna historiska dokumentation och traditionsbevarande verksamhet samt kostnader för detta,</p>
<p>Statens försvarshistoriska museer ges ett utvidgat tillsyns- och kvalitetsansvar för traditions- och minnesbevarande verksamhet inom totalförsvaret, regeringen uppdrar åt Statens försvarshistoriska museer att i samråd med Försvarsmakten och Statens sjöhistoriska museer utforma styrande riktlinjer för hur totalförsvarsinriktad traditions- och minnesbevarande verksamhet skall bedrivas i berörda föreningar, organisationer och myndigheter, länsrespektive hembygdsmuseerna på regional och lokal nivå genom överenskommelser med Statens försvarshistoriska museer, Statens sjöhistoriska museer och Försvarsmakten anförtros uppgiften att tydliggöra och vårda även totalförsvarets kulturarv och att göra denna samhällssektor känd och förankrad hos breda medborgargrupper. Totalförsvarets myndigheter och frivilliga totalförsvarsorganisationer skall understödja den minnesbevarande verksamheten och medverka vid insamling, dokumentation och information,</p>
<p>Sveriges Hembygdsförbund medverkar i arbetet med traditioner och minnen från hela totalförsvaret.</p>
<h2>Information om samhällets säkerhet och beredskap samt totalförsvar</h2>
<p>Utredningen föreslår att regeringen uppdrar åt Styrelsen för psykologiskt försvar att i samråd med frivilligförsvarets centrala samordningsorgan, Försvarsmakten, Överstyrelsen för civil beredskap, Statens räddningsverk och Totalförsvarets pliktverk utarbeta ett informationspaket om information om samhällets säkerhet och beredskap samt totalförsvar som stöd för frivilliga totalförsvarsorganisationer. Uppdraget bör bedrivas i samverkan med Civilpliktsrådet, Värnpliktsrådet och i anslutning till det samarbete mellan Försvarsmaktens rekryteringscentrum och frivilliga försvarsorganisationer som nyligen inletts.</p>
<h2>Förmåner</h2>
<p>Utredningen föreslår att staten på motsvarande sätt som i dag ansvarar för förmånssystemen (ersättningar, försäkringar m.m.), när frivilliga tas i anspråk vid höjd beredskap, vid statlig räddningstjänst och internationella fredsfrämjande eller humanitära insatser, systemet med dagersättning och dagpenning gäller även i fortsättningen för fredstida utbildnings-, övnings- och kompetensutvecklingsinsatser för frivillig personal, som är krigsplacerad eller kommer att bli det under ett anpassningsskede. Detta ersättningssystem bör liksom i dag vara knutet till förmåner för totalförsvarspliktiga, instruktörer inom frivillig försvarsutbildning får rätt att betrakta bostaden som tjänsteställe, enligt förslag i betänkandet (1999:94) från Utredningen om avdrag för ökade levnadskostnader m.m., när Försvarsmakten kommenderar yrkesofficerare eller reservofficerare, som är inkallade för tjänstgöring, såsom instruktörer till frivillig försvarsutbildning eller i uppdragsdialoger åtar sig att tillhandahålla instruktörer, behåller yrkesofficerarna och reservofficerarna Försvarsmakten som arbetsgivare. De får därmed ersättning som statsanställda. Om däremot en frivillig totalförsvarsorganisation utnyttjar en yrkesofficer eller en reservofficer efter frivilligt åtagande, svarar frivilligorganisationen för resor, kost, logi m.m. för instruktören. Den tid som en sådan instruktör ägnar åt frivillig totalförsvarsverksamhet skall inte betraktas som ordinarie arbetstid för instruktören i fråga. Utgångspunkt för förmånsberäkningarna föreslås vara instruktörens ordinarie mantalsskrivningsort, regeringen ger Försvarsmakten och Överstyrelsen för civil beredskap i uppdrag att i enlighet med utredningens förslag och i samråd utfärda erforderliga interna tillämpningsföreskrifter till förordning (1994:522) om förmåner till instruktörer inom frivillig försvarsutbildning, frågan om ledighet från ordinarie arbetsplats, då en frivillig tas i anspråk för andra insatser i fred än räddningstjänst, i första hand löses lokalt genom avtal/överenskommelse mellan den frivillige, kommunen/myndigheten och arbetsgivaren (arbetsmarknadens parter), frågan om rätt till ledighet för förtroendevalda i första hand löses genom överenskommelser mellan frivilligorganisationen, berörd myndighet och berörd arbetsgivare. Om detta inte är möjligt tillämpas en ny bestämmelse i förordningen om förmåner till frivilliga, kompetensutvecklings-, utbildnings- och övningsverksamhet, som erfordras för frivilliga som planeras tas i anspråk som kommunal förstärkningsresurs, bekostas med delar av de beredskapsmedel som kommunerna tilldelas enligt förordningen om civilt försvar, kommuner ansvarar för förmånssystemen (ersättningar, försäkringsskydd m.m.), när kommunen tar frivilliga i anspråk vid andra insatser i fred än räddningstjänst. Det bör lämnas stort utrymme för lokala variationer med hänsyn till rådande förutsättningar och förhållanden, principerna och nivåerna för ersättning enligt räddningstjänstagen (1986:1102) och räddningstjänstförordningen (1986:1107) bör vara vägledande för kommunernas och de statliga myndigheternas ersättning till frivilliga, som tas i anspråk vid andra insatser än räddningstjänst i fredstid.</p>
<h2>Finansiering</h2>
<p>Utredningen föreslår att ett nytt system för fördelning av organisationsstöd till frivilliga totalförsvarsorganisationer införs, organisationsstödet indelas i grundbidrag, ungdomsbidrag och kompetensbidrag. Under en treårig övergångsperiod föreslår utredningen en annan fördelningsmodell för kompetensbidraget, i form av en schablonmodell baserad på bemanningsorganisationernas medlemsantal, kriterier fastställs för respektive bidrag inom organisationsstödet, det av utredningen föreslagna Rådet för frivillig samhällsberedskap tilldelas vissa myndighetsuppgifter och på sikt rätten att fördela organisationsstödet till frivilliga totalförsvarsorganisationer, regeringen (Försvarsdepartementet) i det årliga budgetarbetet, på förslag av Rådet för frivillig samhällsberedskap, fastställer dels vilka organisationer som skall ingå i kretsen frivilliga totalförsvarsorganisationer, dels totalsumman av organisationsstöd som skall utgå, regeringen uppdrar åt berörda totalförsvarsmyndigheter, främst Försvarsmakten och Överstyrelsen för civil beredskap, att lämna underlag till Rådet för frivillig samhällsberedskap för fördelning av organisationsstöd till de frivilliga totalförsvarsorganisationerna, kostnaderna för Rådet med kansli finansieras inom ramen för utgiftsområde 6 Totalförsvar, anslag 6:18 Stöd till frivilliga försvarsorganisationer inom totalförsvaret.</p>
<h2>Författningsstöd</h2>
<p>Utredningen föreslår att texten i följande författningar revideras, enligt utredningens förslag i kapitel 12: förordning (1994:524) om frivillig försvarsverksamhet, förordning (1994:523) om förmåner till frivilliga, förordning (1997:147) om förmåner till hemvärnsmän, förordning (1997:1258) med länsstyrelseinstruktion, hemvärnsförordningen (1997:146), förordning (2000:278) om gåvor och överföringar av överskottsmateriel hos Försvarsmakten, förordning (FFS 1987:8) om frivillig tjänstgöring vid Försvarsmakten, följande nya författningar införs, enligt utredningens förslag i kapitel 12: lag (2001:XX) om överlämnande av förvaltningsuppgifter till Rådet för frivillig samhällsberedskap, förordning (2001:XX) om statsbidrag och representation rörande frivillig totalförsvarsverksamhet, utredningens definitioner av frivillig totalförsvarsverksamhet, frivillig totalförsvarsorganisation och totalförsvar beaktas, då ställning skall tas till de förslag som kommer att lämnas av Utredningen om översyn av räddningstjänstlagen m.m. (Fö 1999:03), Sårbarhets- och säkerhetsutredningen (Fö 1999:04) och Personalförsörjningsutredningen (Fö 1999:05).</p>
<h2>Särskilt yttrande Av Lars Frisk / Generalmajor, Försvarsmakten</h2>
<p>Utredningen lämnar i vissa avseenden förslag som jag finner angeläget att särskilt kommentera.</p>
<h2>Rådet för frivillig samhällsberedskap</h2>
<p>Utredaren föreslår att ett Råd för frivilligverksamheten, med vissa myndighetsuppgifter, inrättas för att ge frivilligförsvaret bättre förutsättningar att åstadkomma en bättre samordning av och större tyngd i för frivilligförsvaret gemensamma angelägenheter. Jag delar utredarens uppfattning att det är angeläget att så sker men anser att det kan åstadkommas på ett mindre kostnadskrävande och framför allt på ett sätt som kan upplevas stå i samklang med frivilligrörelsens inneboende demokratiska styrningssätt. Jag förordar således i stället att dagens organ för central samordning och samverkan, Frivilligorganisationernas samarbetskommitté (FOS), ges ett större inflytande och tydlighet. Detta kan åstadkommas genom att FOS ges inflytande motsvarande utredarens förslag och att regeringskansli och myndigheter använder FOS som prioriterad remissinstans i frågor som påverkar frivilligförsvaret. FOS skulle också på detta sätt få ett stort inflytande för utformning och fördelning av organisationsstöd.</p>
<h2>Hemvärnsrörelsen</h2>
<p>Enligt min uppfattning finns det redan i dag en tydlig gränsdragning mellan den föreningsverksamhet som å ena sidan hemvärnsföreningarna och frivilligorganisationerna bedriver och å andra sidan den verksamhet som Försvarsmakten ansvarar för. Detta upplevs inte som ett problem inom Försvarsmakten och jag tycker det är oklart vad som motiverar utredarens förslag i detta avseende.</p>
<p>Hemvärnsföreningarna skulle i detta avseende kunna jämställas med andra personalföreningar inom Försvarsmakten dvs. organiserade direkt som resultat av Försvarsmaktens organisation. Jag anser därför inte att offentligt stöd skall ges till dessa föreningar på samma sätt som till frivilliga totalförsvarsorganisationer</p>
<h2>Styrning av stöd och uppdrag/Finansiering</h2>
<p>Utredaren vill ytterligare renodla vad som är organisationsstöd och vad som är att betrakta som uppdrag. Det är angeläget att statsmakterna enligt utredarens förslag uttalar vilka kriterier som skall gälla för organisationsstöd och uppdrag. Jag ser emellertid en väsentlig nackdel att separera ansvaret för styrning av organisationsstödet från uppdragsstyrningen. Det finns ett ömsesidigt beroende mellan stöd och uppdrag vilket ökar risken för att resurserna inte används rationellt eller att orättvisor uppstår. Denna helhetssyn har, utanför regeringskansliet, myndigheterna Försvarsmakten och ÖCB de bästa förutsättningarna att utöva.</p>
<p>Ett sätt att minska denna starka koppling mellan stöd och uppdragsstyrning är att stödet endast omfattar det föreslagna grundbidraget och inte omfattar beställning av utbildning och kompetenser.</p>
<h2>Kommittédirektiv</h2>
<p>Beslut vid regeringssammanträde den 18 november 1999.</p>
