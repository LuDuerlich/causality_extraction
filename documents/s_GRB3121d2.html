<h1>Sammanfattning av uppdraget</h1>
<h2></h2>
<p>En särskild utredare skall göra en översyn av de statliga insatserna för internationell kulturverksamhet. I uppdraget ingår att kartlägga hur den svenska internationella kulturverksamheten bedrivs för närvarande samt att analysera hur denna påverkas av faktorer och förändringar i Sverige och i omvärlden. Utredaren skall även lämna förslag till hur de svenska statliga insatserna skall utformas.</p>
<h2>Bakgrund</h2>
<p>Att främja internationellt utbyte och samarbete på kulturområdet är en viktig del av den nationella kulturpolitiken. Ett uttryck för detta är att det är ett kulturpolitiskt mål att främja internationellt kulturutbyte och möten mellan olika kulturer inom landet (prop. 1996/97:3, bet. 1996/97:KrU:1, rskr. 1996/97:88) bl.a. för att öka kulturspridningen, delaktigheten och stimulera den konstnärliga utvecklingen.</p>
<p>Internationell kulturverksamhet är sedan länge ett inslag även inom andra politikområden. Presentationen av svensk kultur och stöd till kulturutbyte med andra länder är viktiga inslag i det allmänna Sverigefrämjandet och i insatserna för att främja handelsutbytet med andra länder. Kultur är också ett inslag i den svenska biståndsverksamheten. Detta har bl.a. kommit till uttryck i en proposition om informations- och erfarenhetsutbytet med utlandet (prop. 1978/79:147, bet. KrU 1978/79:31, UU 1978/79:3, rskr. 1978/79:347 och 348).</p>
<p>Den internationella kulturverksamheten har genom åren varit föremål för flera utredningar. Ofta har kulturutbytet då behandlats som en komponent i det större erfarenhetsutbyte med omvärlden som Sverige är engagerat i, samtidigt som det har konstaterats att kulturutbytet kan motiveras av olika intressen och syften. En utredning som i hög grad har haft inflytande på den internationella kulturverksamheten är utredningen om det svenska kultur- och informationsutbytet (den s.k. SIK-utredningen) som 1978 lämnade betänkandet Kultur och information över gränserna (SOU 1978:56). Tio år senare bearbetade en ny utredning dessa frågor i ett betänkande med namnet Sverigeinformation och kultursamarbete (SOU 1988:9). År 1994 presenterades ett utredningsbetänkande med inriktning på internationell kultur med titeln Vår andes stämma - och andras (SOU 1994:35). Även Kulturutredningen, som avlämnade sitt betänkande kort därefter, berörde de internationella kulturfrågorna (SOU 1995:85). Vid Unesco-konferensen i Stockholm 1998 antogs en internationell handlingsplan för kulturpolitik för utveckling, den s.k. ”Stockholm Action Plan”.</p>
<p>Ytterligare andra utredningar och propositioner har under det senaste decenniet berört det internationella kulturutbytet som en del i en större helhet. I januari 2001 har en promemoria om press- och kulturråden samt en översyn av Svenska kulturhuset i Paris (CCS) överlämnats till Utrikesdepartementet. I mars 2002 överlämnade en parlamentarisk utredning sitt betänkande om Sveriges politik för global utveckling (GLOBKOM, SOU 2001:96).</p>
<p>Svenska institutet, den samordnande statliga myndigheten på området, hanterar internationella kulturfrågor och projekt som ofta har koppling till flera politikområden. Statens kulturråd, Riksantikvarieämbetet, Riksarkivet och Konstnärsnämnden med sitt internationella ateljécentrum IASPIS är exempel på myndigheter inom kultursektorn med eget ansvar för internationell kulturverksamhet. Vidare bedriver kulturinstitutioner som Svenska rikskonserter, Svenska Filminstitutet, museimyndigheter, teatrar m.fl. samt ett flertal andra organisationer internationell kulturverksamhet med statligt stöd. Även Sida har sedan mitten av 1980-talet i växande omfattning inkluderat kultur i sin verksamhet.</p>
<h2>Behovet av en översyn</h2>
<p>Sveriges kontakter med utlandet har ökat i omfattning under det senaste decenniet, inte bara på statlig, regional och kommunal nivå, utan också mellan företag, organisationer och privatpersoner. Samtidigt som Sveriges omvärldsberoende har ökat, har stora förändringar ägt rum i vår omvärld.</p>
<p>Händelserna i vårt geografiska närområde 1989, då muren mellan Öst- och Västeuropa föll, har lett till nya kontaktytor mellan de europeiska folken och innebär att nya politiska dimensioner utvecklas. Bland annat har Östersjö- och Barentsområdena fått ökad tyngd i svensk politik.</p>
<p>Det svenska medlemskapet i EU har medfört regelbundna kontakter med övriga medlemsländer och numera i allt större utsträckning även med kandidatländerna. Inom kulturområdet stöder EU:s kulturprogram Kultur 2000 projekt som innebär samverkan mellan kulturarbetare från minst tre medlems- eller kandidatländer. EU:s strukturfonder förmedlar betydande resurser för investeringar och utveckling inom framför allt kulturarvsområdet. Statliga myndigheter ansvarar för information om dessa bidragsmöjligheter.</p>
<p>Öppnare gränser i Europa och ett ökat resande, ett ökat informationsutbyte bl.a. genom användningen av Internet samt medieutvecklingen med nära koppling till den internationella kultur- och varumärkesindustrin har blivit en del av vardagen, särskilt för de unga. Det är en utveckling som innebär nya möjligheter och nya risker, inte minst på kulturområdet.</p>
<p>I Sverige förmedlas i dag modersmålsundervisning på nästan 130 språk. Denna språkliga mångfald motsvaras av en rik kulturell mångfald och hör samman med den omfattande invandring som ägt rum sedan förra seklets mitt. Den kulturella mångfalden i Sverige är en till stora delar ännu outvecklad resurs i samhället som motiverar och möjliggör nya former av internationella kontakter.</p>
<p>Internationaliseringen har påverkat kulturlivet i minst lika hög grad som andra samhällssektorer. Den konstnärliga utvecklingen står i ett starkt beroendeförhållande till internationella impulser. Kontakter med kollegor, institutioner och publik i andra länder stimulerar hela det nationella kulturlivet. Större resurser läggs därför på att stödja kulturutbytet mellan Sverige och omvärlden samtidigt som kulturmyndigheter fått ett ökat internationellt ansvar. Efterfrågan på svensk kultur har ökat utomlands.</p>
<p>När ambitionerna på senare tid har höjts inom handels- och investeringsfrämjandet har detta ibland lett till satsningar med både kulturellt och näringslivsfrämjande innehåll, bl.a. inom musik och design.</p>
<p>Samtidigt har en ny syn etablerats inom biståndspolitiken som betonar kulturens betydelse för demokratiprocesser, nätverksprocesser samt för social och ekonomisk utveckling. Det kultursamarbete som bedrivs inom detta område har i allt högre grad formen av partnerskap, som bygger på en med samarbetslandet gemensam och långsiktig vision av utvecklingen, inom ramen för de övergripande biståndspolitiska målen.</p>
<p>Utrikesdepartementet och Kulturdepartementet tog 1998 initiativ till projektet Partnerskap för kultur för att, med kulturen som bas, främja yttrandefrihet, kulturell mångfald, demokrati och ömsesidig säkerhet i Östersjöländerna, Vitryssland och Ukraina. Ett stort antal seminarier och samarbetsprojekt som har vänt sig till kulturarbetare, beslutsfattare och politiker i dessa länder har genomförts fram till och med 2001.</p>
<p>Det kulturutbyte Sverige har med länder utanför Europa och utanför vår traditionella kulturgemenskap har fått en allt större betydelse. Ofta har kulturen öppnat möjligheter till dialog och samarbete där annat utbyte varit svårare att få till stånd. Ett exempel på detta är det s.k. Euro-islamprojektet, som inleddes vid mitten av 1990-talet, där kulturen haft en framskjuten plats. Projektet innebar bl.a. att kultursamarbetet med länderna i Mellanöstern och Nordafrika förstärktes, med Svenska institutet och Sida som organisatörer.</p>
<p>I samband med det svenska ordförandeskapet i EU har svenska kulturprojekt genomförts utomlands i betydande omfattning och med stor bredd som ett led i en integrerad press?, informations- och kultursatsning. Härigenom har nya kontaktytor och värdefulla erfarenheter av att arbeta med svensk kultur utomlands utvecklats.</p>
<p>Utvecklingen har alltså inneburit att nya motiv och prioriteringar lagts till de tidigare, samtidigt som antalet insatser och aktörer inom det internationella kulturområdet ökat väsentligt. Förutom att myndigheter och institutioner har fått fler uppgifter på det internationella området har mer informella kontakter och nätverk mellan kulturarbetare i Sverige och i utlandet utvecklats och fått en större betydelse än tidigare. En hög förändringstakt och mer direkta internationella kontakter ställer också krav på snabbhet och flexibilitet hos det offentliga stödet. De statliga insatserna har utvecklats i vissa delar, men inte från en genomtänkt och aktuell helhetssyn. Det finns också skilda målsättningar inom olika berörda politikområden, vilket får konsekvenser för den internationella kulturverksamheten.</p>
<p>Sammantaget finns det mot denna bakgrund skäl att se över de grundläggande principer och mål som i dag vägleder statliga insatser på det internationella kulturområdet, verksamhetens organisation, ansvarsfördelningen mellan olika departement, myndigheter och institutioner både hemma och utomlands samt fördelningen av resurser.</p>
<h2>Uppdraget</h2>
<p>En särskild utredare skall göra en översyn av de statliga insatserna för internationell kulturverksamhet.</p>
<p>Utredaren skall kartlägga de nuvarande svenska insatserna för internationell kulturverksamhet, såväl den verksamhet som vägleds av de kulturpolitiska målen, som den som utgår från utrikespolitiska, handelspolitiska och biståndspolitiska mål. Utredaren skall redogöra för de insatser på kulturområdet som görs inom ramen för det reguljära kulturutbytet, allmänt Sverigefrämjande, handels- och investeringsfrämjande, biståndsverksamhet, utbildning och forskning liksom för internationell kultursamverkan inom EU och Norden. Formerna för samordning mellan dessa områden skall också redovisas liksom de skilda synsätt och prioriteringar som kan förekomma. De mål som vägleder insatserna bör analyseras med avseende på hur de är inbördes förenliga. De viktigaste statliga och icke-statliga aktörerna på området skall redovisas, liksom deras uppdrag och arbetssätt samt vilka ekonomiska och andra resurser de har.</p>
<p>Utredaren skall vidare analysera de faktorer och förändringar i Sverige och i omvärlden som påverkar den internationella kulturverksamheten. Uppgifter skall inhämtas om hur andra länder som utredaren finner särskilt relevanta har valt att bedriva motsvarande verksamheter.</p>
<p>Mot denna bakgrund skall utredaren föreslå hur de svenska statliga insatserna för internationell kulturverksamhet skall utformas och föreslå de mål som skall vara vägledande för verksamheten. Utredaren får lämna förslag om reviderade uppdrag till befintliga myndigheter och institutioner, liksom om nya modeller för samordning samt förändrad ansvars- och resursfördelning. Det ingår också i utredarens uppdrag att vid behov föreslå en förändrad organisation och ändrat huvudmannaskap för nuvarande verksamheter inom området.</p>
<p>Utredaren skall lämna förslag till hur det framtida arbetet med kulturfrågor bör bedrivas vid utlandsmyndigheter och i andra statliga och statligt finansierade institutioner i utlandet. I dessa delar skall utredaren ta hänsyn till de analyser och förslag som finns i de två rapporter om press- och kulturråden resp. Svenska kulturhuset i Paris (CCS) som lämnades till Utrikesdepartementet i januari 2001. För utredarens arbete gäller kommittéförordningen (1998:1474). Om utredaren lämnar förslag med kostnadskonsekvenser skall förslag till finansiering anges.</p>
<h2>Arbetsformer</h2>
<p>Uppdraget skall redovisas senast den 31 oktober 2003. Utredaren skall samråda med berörda statliga myndigheter liksom med andra berörda institutioner, organisationer och friare aktörer på området. (Kulturdepartementet)</p>
<h2>Bilaga 2</h2>
<h2>Mål inom enskilda politikområden</h2>
<p>Riksdag och regering har i olika sammanhang formulerat målen för kulturpolitiken, utrikespolitiken, biståndet samt handels- och näringspolitiken. I följande text görs en kort sammanfattning av dessa.</p>
<p>Målen för den nationella kulturpolitiken  är att:</p>
<p>• värna yttrandefriheten och skapa reella förutsättningar för alla att använda den,</p>
<p>• verka för att alla får möjlighet till delaktighet i kulturlivet och till kulturupplevelser samt till eget skapande,</p>
<p>• främja kulturell mångfald, konstnärlig förnyelse och kvalitet och därigenom motverka kommersialismens negativa verkningar,</p>
<p>• ge kulturen förutsättningar att vara en dynamisk, utmanande och obunden kraft i samhället,</p>
<p>• bevara och bruka kulturarvet,</p>
<p>• främja bildningssträvandena, samt</p>
<p>• främja internationellt kulturutbyte och möten mellan olika kulturer inom landet.</p>
<p>Inom utrikes- och säkerhetspolitiken  är de övergripande målen att:</p>
<p>• säkerställa Sveriges intressen i förbindelserna med andra länder, och</p>
<p>• bidra till konfliktlösning, civil krishantering och förebyggande av väpnade konflikter, samt att stärka skyddet för mänskliga rättigheter och humanitär rätt.</p>
<p>Andra mål inom utrikespolitiken relevanta för internationell kulturverksamhet är att:</p>
<p>• skapa goodwill och förtroende för Sverige,</p>
<p>• öka kunskaperna om och intresset för det svenska samhället och den svenska kulturen i andra länder, samt att</p>
<p>• öka kontakterna och utbytet mellan institutioner och enskilda i Sverige och motparter i andra länder inom kultur, utbildning, forskning och samhällsliv i övrigt.</p>
<p>Inom biståndspolitiken  är det övergripande målet att:</p>
<p>•  höja de fattiga folkens levnadsnivå</p>
<p>Delmålen är:</p>
<p>Resurstillväxt</p>
<p>Ekonomisk och social utjämning</p>
<p>Ekonomisk och politisk självständighet</p>
<p>Demokratisk samhällsutveckling</p>
<p>Framsynt hushållning med naturresurser och omsorg om miljön</p>
<p>Jämställdhet mellan kvinnor och män</p>
<p>Andra mål inom biståndspolitiken relevanta för internationell kulturverksamhet är att:</p>
<p>• främja en hållbar utveckling, fördjupad integration och partnerskap i Östersjöområdet och dess omgivningar, utifrån behoven i samarbetsländerna och med utnyttjande av den svenska resursbasen,</p>
<p>• bidra till att stärka demokratiska strukturer samt att främja en demokratisk kultur och ett aktivt medborgerligt deltagande genom utbyte och samarbete mellan Sverige och samarbetsländerna,</p>
<p>• med ett rättighetsbaserat och genusmedvetet förhållningssätt, skapa hållbara förutsättningar för social utveckling och trygghet, samt att</p>
<p>• främja kulturell mångfald, skapande verksamhet, samt en hållbar utveckling baserad på respekt för de mänskliga rättigheterna. Det mångdimensionella fattigdomsbegreppet,  hiv/aids-problematiken och jämställdhet mellan könen skall prägla arbetet. Insatser för fredsbevarande arbete skall utvecklas.</p>
<p>Inom  utrikeshandel och investeringsfrämjande är det övergripande internationella målet:</p>
<p>• en effektiv inre marknad och en öppen handelspolitik inom EU, ett förstärkt multilateralt handelssystem inom WTO, ökad svensk export och ökade utländska direktinvesteringar i Sverige.</p>
<p>Andra mål inom handels- och investeringsfrämjandet relevanta för internationell kulturverksamhet är att:</p>
<p>• skapa tillväxt, sysselsättning och utveckling i Sverige genom att underlätta för svenskt näringsliv att hävda sig på de internationella arenorna,</p>
<p>• främja export, import och utländska investeringar i Sverige samt förstärka bilden i utlandet av Sverige som ett modernt, öppet, framtidsorienterat välfärdssamhälle, samt att</p>
<p>• internationellt marknadsföra högteknologiska områden och nya branscher där Sverige och svenska företag har en särskild kompetens, däribland upplevelseindustrin.</p>
<h2>Bilaga 3</h2>
<h2>Bilaga 4</h2>
<h2>Urval av internationella avtal, Unescokonventioner, EU-direktiv och EUresolutioner m.m.</h2>
<p>Underlag för nedanstående förteckning har lämnats av Ikus experter.</p>
<h2>1. FN</h2>
<p>Unescos universiella deklaration om kulturell mångfald, 2001.</p>
<p>WIPO-fördraget om upphovsrätt (WIPO Copyright Treaty, WCT), 1996.</p>
<p>WIPO-fördraget om framföranden av verk och fonogram (WIPO Performances and Phonograms Treaty, WPPT), 1996.</p>
<p>TRIPS–avtalet om handelsrelaterade aspekter av immaterialrätter, 1994 (Sverige anslöt sig 1996).</p>
<p>Konventionen om skydd för världens kultur- och naturarv, Världsarvskonventionen, 1972 (Sverige anslöt sig 1985).</p>
<p>Konventionen om åtgärder för att förbjuda och förhindra olovlig införsel, utförsel och överlåtelse av äganderätten till kulturegendom, 1970 (Sverige anslöt sig 2002).</p>
<p>Konventionen om ekonomiska, sociala och kulturella rättigheter, 1966 (Sverige anslöt sig 1971).</p>
<p>Romkonventionen om skydd för utövande konstnärer, framställare av fonogram samt radioföretag, 1961 (Sverige anslöt sig 1962).</p>
<p>Konventionen om skydd för kulturföremål i händelse av väpnad konflikt, Haagkonventionen 1954 (Sverige anslöt sig 1985).</p>
<p>Bernkonventionen för skydd av litterära och konstnärliga verk, 1886 med ändring 1971 (Sverige anslöt sig 1904).</p>
<h2>2. WTO</h2>
<p>WTO/Gats-avtalet, allmänna tjänstehandelsavtalet, 1995.</p>
<h2>3. Europarådet</h2>
<p>Europeiska Landskapskonventionen, Florens, 2000.</p>
<p>Europeisk konvention om skydd för det arkeologiska arvet (reviderad), Valetta, 1992.</p>
<p>Konventionen om skydd för byggnadskulturarvet i Europa, Granada, 1985.</p>
<p>Konvention till skydd för enskilda vid automatisk databehandling, 1980.</p>
<h2>4. EU</h2>
<h2>EU-artiklar:</h2>
<p>Artiklar i EG-fördraget (kulturartikel 151 m.fl.).</p>
<h2>EU-direktiv:</h2>
<p>Upphandling: 97/52/EG (ändringar 93/36/EEG, 93/37EEG och 92/50/EEG), 98/4EG (ändringar i 93/38EEG) samt 89/665/EEG och 92/13EEG (rättsmedelsdirektiven). 93/96/EEG, varor. 93/37/EEG, byggnadsentreprenader. 93/38/EEG, varor, byggnadsentreprenader och tjänster inom försörjningssektorerna vatten, energi, transport och telekommunikation.</p>
<p>Upphovsrätt:</p>
<p>Sju EU-direktiv på upphovsrättsområdet har antagits varav det senaste om harmonisering av vissa aspekter av upphovsrätt och närstående rättigheter i informationssamhället (01/29/EG).</p>
<p>Databaser/personuppgifter: 96/9, rättsligt skydd för databaser. 95/46/EG, skydd för enskilda personer med avseende på behandling av personuppgifter och om det fria flödet av sådana uppgifter.</p>
<p>Kulturföremål: 93/7/EEG, ang. återlämnande av kulturföremål som olagligen förts bort från en medlemsstats territorium.</p>
<p>Rådets förordning EEG nr 3911/92 av den 9 december 1992 om export av kulturföremål. Ändrad enligt rådets förordning (EG) nr 2469/96 och ändring av bilagan till förordning (EEG) nr 3911/92 om export av kulturföremål.</p>
<p>Skatter: 77/388/EEG, EU:s sjätte mervärdesskattedirektiv.</p>
<p>TV: 89/552/EEG, ’TV utan gränser’, (ändring 1997).</p>
<h2>EU-resolutioner:</h2>
<p>Resolution om utvecklingen inom den audiovisuella sektorn, 2002.</p>
<p>Resolution om kulturen och kunskapssamhället, 2002.</p>
<p>Resolution om en ny arbetsplan för det europeiska samarbetet på kulturområdet, 2002.</p>
<p>Resolution om bevarande av framtidens minne - bevarande av digitalt innehåll för kommande generationer, 2002.</p>
<p>Resolution om informations- och erfarenhetsutbyte om yrkeskonstnärers villkor i samband med EU:s utvidgning, 2001.</p>
<h2>Bilaga 5</h2>
<h2>Urval av internationella nätverk inom kulturens område</h2>
<p>Underlag för nedanstående förteckning har lämnats av Ikus experter. Förteckningen avser nätverk från den senaste 15-årsperioden.</p>
<h2>ABINIA/AC</h2>
<p>www.binal.ac.pa</p>
<p>Ett samarbete mellan Kungl. biblioteket och bibliotek i Centralamerika. Samarbetet är inriktat på att stärka bibliotekssektorn såväl som det regionala samarbetet i nätverksform.</p>
<h2>Ars Baltica</h2>
<p>www.ars-baltica.net</p>
<p>Nätverket tillkom på tyskt initiativ 1988 för utvecklingen av kultursamarbete mellan länderna kring Östersjön. Det syftar till att främja det regionala konstnärs- och kulturutbytet i form av nätverk, festivaler, seminarier, utställningar m.m. Statens kulturråd och Svenska institutet representerar Sverige i detta nätverk. Sverige var ordförande under perioden 2001–2003.</p>
<h2>Art Studios Net</h2>
<p>www.artstudiosnet.org</p>
<p>Ett nätverk för konstnärsverkstäder som kartlägger konstnärsdrivna verkstäder, gallerier och andra konstnärsdrivna projekt. Nätverket finns framför allt i Europa.</p>
<h2>ArtGenda</h2>
<p>www.artgenda.com</p>
<p>Nätverket startade i Köpenhamn 1996 och har utvecklats till en biennal där konstnärer, musiker m.fl. mellan 18 och 30 år medverkar. Syftet är att stimulera unga konstnärliga utövares internationella utveckling.</p>
<h2>Artists&Artists</h2>
<p>En grek-turkisk cypriotisk KLYS-organisation som bildades 1999 på initiativ av svenska KLYS. www.asemus.org, www.smvk.se</p>
<p>Nätverket bildades 2001 och omfattar f.n. ett 50-tal museer i Asien och Europa. Statens Museer för Världskultur (SMVK) tog initiativ till nätverket, och koordinerar dess arbete genom att svara för sekretariatsfunktionen fram t.o.m. 2004. www.baltic-castles.org</p>
<p>Organisationen bildades 1991 och syftar till ett närmare samarbete mellan fästnings- och slottsmuseer runt Östersjön. www.balcon.net</p>
<p>Ett nätverk från 1992 för arbete med kulturarv och regional hållbar utveckling runt Östersjön.</p>
<h2>Baltic Writers Council</h2>
<p>www.bcwt.org</p>
<p>Ett nätverk för författar- och översättarsammanslutningar från framför allt Östersjöregionen. www.literarycentre.gr</p>
<p>Ett författarråd med länderna kring Svarta havet som medlemmar. www.crac.org</p>
<p>Nätverket startade 1997 och har omkring 250 medlemmar. CRAC är ett medialabb för verksamma konstnärer inom digital teknik som etablerat sig både på Internet och i Stockholm, Visby, Oslo, Tallinn, Helsingfors, Riga och Vilnius.</p>
<h2>DanceWeb</h2>
<p>www.dancewebeurope.net, www.danceweb.at</p>
<p>DanceWeb har funnits sedan mitten av 1990-talet och är baserat i Wien. Det är ett nätverk mellan dansare, koreografer, danskompanier, institutioner och danspedagoger. Konstnärsnämnden samarbetar med DanceWeb kring arbetsvistelser för koreografer.</p>
<h2>DLM Forum</h2>
<p>www.europa.eu.int/ISPO/dim</p>
<p>Ett tvärvetenskapligt nätverk inom ramen för EU:s informationsverksamhet avseende arkiv och elektronisk dokumenthantering. Nätverket bildades 1996 och består av EU:s medlemsländer, med undantag för Grekland.</p>
<h2>Drama Tool</h2>
<p>www.dramatool.org</p>
<p>Drama Tool är ett digitalt nätverk som är under utveckling i östra Afrika och västra Sverige och där teaterarbetare via Internet har en direkt dialog och erfarenhetsutbyte om teater och teaterns roll i samhället, förutom att vara direkt kapacitetsbyggande.</p>
<p>Ett Sidafinansierat nätverkssamarbete mellan teater-, dans- och musikorganisationer/grupper samordnade av Älvsborgsteatern/Länsmusiken i Sverige och Eastern Africa Theatre Institute i Östafrika. Perioden 2002–03 är en pilotfas. Nätverket beräknas därefter inkludera olika fortbildningsinsatser liksom möten och turnéutbyte. www.elia-artschools.org</p>
<p>Nätverket bildades 1990 och har ca 350 medlemmar i 47 länder. Det är ett oberoende nätverk av utbildningsinstitut inom alla konstarter.</p>
<h2>EU Net Art</h2>
<p>www.eunetart.org</p>
<p>Ett nätverk från 1991 för barn- och ungdomskultur med över 100 organisationer från ca 28 länder.</p>
<h2>Europa Cinemas</h2>
<p>www.europa-cinemas.org</p>
<p>Ett nätverk med biografer i Sverige och Europa som arbetar för att främja europeisk film på biografer. Nätverket bildades 1992.</p>
<h2>Europe Jazz network</h2>
<p>www.ejn.it</p>
<p>Nätverket bildades 1987 och är det första elektroniska nätverket inom kulturområdet.</p>
<h2>Europe Jazz Odyssey</h2>
<p>www.europejazzodyssey.org</p>
<p>Ett nybildat nätverk för främst experimentell jazz, med säte i Paris. www.e-a-a.org</p>
<p>Nätverket bildades 1994 för arkeologer i Europa och har ca 1 100 medlemmar från 41 länder. Ett sekretariat finns (c/o Riksantikvarieämbetet) i Kungsbacka. www.ecpnm.com</p>
<p>Ett internationellt nätverk för främjande av samtida (efter år 1950) konstmusik. Ett sekretariat finns i Amsterdam. www.eca.dk</p>
<p>Ett europeiskt nätverk från 1995 för konstnärsorganisationer, med ca 23 medlemsländer.</p>
<h2>European Film Promotion</h2>
<p>www.efp-online.com, www.sfi.se</p>
<p>Ett europeiskt nätverk med ca 20 medlemsländer med stöd från EU:s mediaprogram Media Plus, för olika gemensamma projekt för att lansera europeisk film och europeiska filmarbetare, inte minst utanför Europa. www.efah.org</p>
<p>En europeisk paraplyorganisation på kulturområdet, som verkar för att ge kulturen en starkare ställning, framför allt inom EU. Nätverket bildades 1994, med kontor i Bryssel. EFAH har 65 medlemsorganisationer i Belgien och i övriga Europa. www.efwmf.org</p>
<p>Ett nätverk från 1991 för musikfestivaler i Europa med huvudsaklig inriktning på världs- och folkmusik. Ett sekretariat finns i Belgien. www.emo.org</p>
<p>Nätverket bildades 1995. Det främjar musiksektorns intresse och bedriver lobby-verksamhet på EU-nivå. EMO representerar 600 000 människor från olika musikgenrer och har sekretariat i Bryssel.</p>
<h2>Europeiska kulturparlamentet</h2>
<p>www.kulturparlamentet.com</p>
<p>Det Europeiska kulturparlamentet är ett forum för konstnärer och andra kulturellt verksamma från hela Europa. Syftet är att bidra till att kultur och bildning får en starkare roll i det europeiska samarbetet och att från en konstnärlig och intellektuell utgångspunkt främja den europeiska idén, baserad på såväl stor mångfald som gemensamma humanistiska värden. Det Europeiska kulturparlamentets första session ägde rum i Brügge, Belgien 2002.</p>
<h2>HEREIN</h2>
<p>www.coe.int/T/E/Cultural_Co-operation/Heritage/</p>
<p>The European Heritage Network (HEREIN) är ett informationssystem i Europarådets regi för att samla statliga myndigheter inom kulturarvsområdet. Nätverket bildades 1999.</p>
<h2>Intercult</h2>
<p>www.intercult.se</p>
<p>Intercult är en produktionsgrupp som grundades i Stockholm 1992. Den arbetar med lokala, regionala och internationella aktiviteter inom publikutveckling, blandkultur och kulturpolitik, med fokus på Balkan, Baltikum och europeiska huvudstäder. www.iamaworld.com</p>
<p>IAMA blev ett internationellt nätverk 1996 och fanns dessförinnan i Storbritannien. Nätverket är öppet för artistagenter och konsertarrangörer inom klassisk musik i hela världen. www.iaje.org</p>
<p>Nätverket blev internationellt 1989 och fanns dessförinnan i USA. Nätverket behandlar frågor om utbildning i jazzmusik. Lärare, studenter, musiker etc. från ca 35 länder är med i nätverket. www.resartis.org</p>
<p>Nätverket bildades 1992 och är en sammanslutning av närmare 200 organisationer i 50 länder, som bl.a. erbjuder konstnärer av alla kategorier möjligheter till längre eller kortare arbetsvistelser. www.incd.net</p>
<p>Nätverket tillkom som ett resultat av Unesco-konferensen i Stockholm 1998. Nätverket består av ca 300 kulturorganisationer runt om i världen. INCD ser som sin främsta uppgift att få till stånd en konvention till skydd för den kulturella mångfalden. http://206.191.7.19</p>
<p>Ett internationellt informellt nätverk för kulturministrar initierat av den kanadensiske kulturministern i samband med Unescokonferensen i Stockholm 1998. Kanada svarar för ett sekretariat. INCD och INCP har sammanträffande årligen. www.chwb.org</p>
<p>Ett nätverk för samarbete mellan internationella organisationer som arbetar med kulturarvsfrågor. Stiftelsen Kulturarv utan Gränser bildades 1995 och bedriver ett ideellt arbete för att bevara kulturegendom i områden som drabbats av krig, naturkatastrofer osv. Kulturarv utan Gränser har i flera år genomfört ett samarbete med Sida i bl.a. Bosnien och Kroatien.</p>
<h2>Kulturhus i Södra Afrika, Mellersta Östern och Sverige</h2>
<p>Nätverket samordnas av Frölunda Kulturhus i Göteborg och inkluderar för närvarande sex kulturhus i Moçambique, ett i Zimbabwe och ett i Palestina. Det syftar till utbyte av information, kunskap, idéer och visioner, gemensamma utställningar och fortbildning.</p>
<h2>Manifesta</h2>
<p>www.manifesta.org</p>
<p>Biennaler/utställningar i olika städer inriktade på ung europeisk samtidskonst.</p>
<h2>Minerva</h2>
<p>www.minervaeurope.org</p>
<p>Ett nytt nätverk i Europa förankrat i EU-kommissionen och dess National Representative Group, NRG. Minerva verkar för grundprinciper för samordning av program och projekt för digitalisering av det kulturella och vetenskapliga arvet. Minerva-projektet startade 2002. Samtliga EU-länder utom Luxemburg deltar. http://balticheritage.raa.se</p>
<p>Ett samarbete om skydd av kulturarv runt Östersjön. Samarbetet organiseras i fyra arbetsgrupper: Sustainable Historic Towns, Underwater Heritage, Coastal Culture och Maritime Heritage samt Preservation and Maintenance in Practice, vilka i sin tur har flera underliggande nätverk.</p>
<h2>The Multicultural Skyscraper</h2>
<p>www.multicultural.net .</p>
<p>Nätverket vänder sig i första hand till media och skall främja kulturell diversifiering i TV och radio. www.folk.org</p>
<p>Organisationen bildades 1990 ursprungligen som ett brett amerikanskt nätverk för folkmusik och dans. Den har därefter utvecklat mycket omfattande internationella kontaktytor. www.jeunessessmusicales.com</p>
<p>Nätverket erbjuder yngre konstnärer vistelser i Europa och Kanada. Dess olika program finansieras i stor utsträckning av EUmedel. www.rane-online.org</p>
<p>Nätverket avser EU:s Interregprojekt RANE (RockArt in Northern Europe). Det bildades sommaren 2002 och omfattar 46 institutioner i Norden och Östersjöområdet.</p>
<h2>RockCare</h2>
<p>www.raa.se/rockcare</p>
<p>RockCare är ett EU-projekt som arbetar på en rad områden för att förstärka skyddet för hällristningar m.m. både i Sverige och i Europa. Nätverket omfattar nio europeiska institutioner i sex länder.</p>
<h2>Scandinavian Films</h2>
<p>www.scandinavian-films.org</p>
<p>De nordiska filminstituten ingår i nätverket. Basen är den gemensamma närvaron på festivalerna i Cannes och Berlin. Nätverket genomför också aktiviteter på andra platser runt om i världen. www.sampmus.org ,  www.sampmus.nu</p>
<p>Ett svensk-afrikanskt Sidafinansierat museinätverk som består av 24 museer i Afrika och i Sverige.</p>
<h2>Världsarvsskolorna</h2>
<p>www.unesco-sweden.org</p>
<p>Världsarvsskolorna startade 1995 och är ett nätverk av skolor belägna i närheten av kultur- och naturarv upptagna på Unescos världsarvslista. Nätverket omfattar 130 länder och arbetar med information om kulturarven. www.wifti.org</p>
<p>Ett kvinnligt nätverk inom internationell film och television. Det startade i USA och finns nu i flera europeiska länder. www.womex.com</p>
<p>En världsomspännande organisation från 1994 för världs- och folkmusik. Ett sekretariat finns i Tyskland.</p>
<h2>Bilaga 6</h2>
<h2>Centralmuseernas internationella kulturutbyte</h2>
<p>Källa: Centralmuseernas årsredovisningar 2002 under rubriker om internationell verksamhet.</p>
<h2>Arbetets museum</h2>
<p>www.arbetetsmuseum.se</p>
<p>Museet har bl.a. deltagit i ett internationellt samarbetsprojekt, ”Migration, Work and Identity”, tillsammans med museer från sju andra länder. Inom projektet produceras en internationell vandringsutställning ”Crossing Borders: Migrants in Europe”, till vilket Arbetets museum bidragit med texter och bilder. Arbetets museum ingår också i ett Sokratesprojekt inom EU kallat MIMEX ( Mediations in Museums and Exhibitions ). Projektet behandlar frågor rörande invandring och skall resultera i en handbok om hur museer i samverkan med invandrargrupper kan gestalta invandringens historia och samtidigt vara en viktig del i integrationsarbetet.</p>
<h2>Arkitekturmuseet</h2>
<p>www.arkitekturmuseet.se</p>
<p>Arkitekturmuseet bedriver bl.a. Östersjösamarbete. Under 2002 arbetade museet med en vandringsutställning och tillhörande publikation. Projektet syftade till att utveckla och förmedla kunskap om Stockholms och våra östra grannhuvudstäders bebyggelsehistoria under en omvälvande period. Det var ett samarbete mellan institutioner i berörda städer, där Svenska institutet bidrog med finansiering.</p>
<h2>Livrustkammaren, Skoklosters slott och Hallwylska museet</h2>
<p>www.livrustkammaren.se, www.skoklostersslott.se, www.hallwylskamuseet.se</p>
<p>Myndigheten Livrustkammaren, Skoklosters slott, Hallwylska museet bedriver internationell verksamhet i form av t.ex. utlån och förfrågningar från utlandet. Livrustkammaren agerar utställningsproducent eller del i samproduktioner. Under 2002 medverkade Livrustkammaren vid flera internationella symposier. Skoklosters slott har internationella kontakter med museer i Europa och USA. Det har också fått internationell uppmärksamhet med anledning av att många föremål lånats till utställningar i Tyskland och Polen. Hallwylska museet, har också en internationell utlåningsverksamhet.</p>
<h2>Moderna Museet</h2>
<p>www.modernamuseet.se</p>
<p>Moderna Museet stödjer och organiserar svenskt deltagande vid internationella konstbiennaler. Under 2002 svarade museet för det svenska deltagandet vid biennalerna i Sâo Paulo, Sydney, Kwangju och Buenos Aires. Moderna Museets Internationella Program genomförde en presentation av en utställning med nordiska konstnärer i Bangkok och Kuala Lumpur. Vidare hade museet ett samarbetsprojekt med Moçambique om barn och ungdomar och deras relation till konst. Museet samarbetade också med NIFCA i Helsingfors om en sammanställning av videofilmer som turnerade i Östersjöområdet. www.nationalmuseum.se, www.waldemarsudde.se  Nationalmuseum har ett brett samarbete med museer världen över om utlån av konst och som delproducent i stora internationella utställningar. Under 2002 hade Nationalmuseum ett internationellt samarbete kring utställningen ”Impressionismen och Norden”, som också kom att visas i Köpenhamn. Vidare producerade (i samarbete med Japan och Göteborgs Konstmuseum) museet en utställning om skandinaviskt landskapsmåleri som visats på konstmuseer i olika städer i Japan. Nationalmuseum gav på uppdrag av ”Kulturarv utan Gränser” förslag på stödåtgärder från svensk sida för Nationalmuseet i Belgrad.</p>
<h2>Naturhistoriska riksmuseet</h2>
<p>www.nrm.se</p>
<p>Museet medverkar i flera internationella forskningsprojekt. Ett stort antal forskare från hela världen söker sig till museet som gästforskare eller önskar samarbeta med museet. Under 2002 arbetade 584 utländska forskare vid museet, vilket var drygt 75 procents ökning från 2001. Ökningen berodde bl.a. på den MRIstatus ( Major Research Infrastructure ) som Naturhistoriska riksmuseet erhållit inom EU, och som innebär en ökad möjlighet för forskare från hela Europa att besöka museet. Museet samverkade även med ”Kulturarv utan Gränser” i återuppbyggnaden av forsknings- och museiverksamheten i Sarajevo, Bosnien. Det deltar också i SAMP ( Sweden Africa Museum Project) , samt i ett internationellt skadedjursprojekt och i EU-projektet CASTEX ( Common Approach for Scientific Touring Exhibition ).</p>
<h2>Nordiska museet</h2>
<p>www.nordiskamuseet.se</p>
<p>Museet har, med bidrag från Svenska institutet, deltagit i utställningsprojektet ”Östersjöfajanser” i samarbete med Tyskland, Danmark och Estland. Inför 2005 förbereder Nordiska museet i samverkan med bland andra Norsk Folkemuseum hundraårsmarkeringen av unionsupplösningen. Under 2002 arrangerade man, inom SAMDOK-verksamheten, flera konferenser som engagerat forskare och museifolk från både de nordiska grannländerna och från länsmuseerna.</p>
<h2>Skansen</h2>
<p>www.skansen.se</p>
<p>Skansen har medverkat i en intensifierad marknadsföring i Östersjöregionen inom ramen för Kungl. Djurgårdens Intressenter, dess servicebolag och med stöd av NUTEK-medel. Skansen deltar även i SAMP-projekt och har samarbete med Village Museum  i Dar es</p>
<p>Salaam, Tanzania. I övrigt samarbetar Skansen med andra museer, främst friluftsmuseer inom ramen för ICOM ( International Council of Museums ) och den europeiska friluftsmuseiorganisationen.</p>
<h2>Statens försvarshistoriska museer (SFHM)</h2>
<p>www.armemuseum.se ,  www.flygvapenmuseum.se</p>
<p>I myndigheten ingår Flygvapenmuseum i Linköping och Armémuseum i Stockholm. SFHM bedriver Östersjösamarbete, bl.a. ett svenskt-lettiskt projekt (Tre Kronor – Tre Stjärnor) som bl.a. resulterade i en utställning på Armémuseum. Svenska institutet bidrog ekonomiskt till projektet. I samband med detta arrangerades även seminarier för lettiska och svenska deltagare. Armémuseum har också samarbetat med museer i Polen om utlåning av olika fanor.</p>
<h2>Statens historiska museer (SHMM)</h2>
<p>www.historiska.se ,  www.myntkabinettet.se</p>
<p>I myndigheten ingår Statens historiska museum (SHM) och Kungliga myntkabinettet (KMK). Under 2002 bedrev myndigheten verksamhet med någon form av anknytning till 31 olika länder i fem världsdelar. Det rörde sig om vandringsutställningar, utlån, seminariemedverkan, utvecklingssamarbete och deltagande i EUstödda projekt. Statens historiska museer har haft ett omfattande samarbete med Östeuropa, där ett långsiktigt strategiskt museisamarbete formaliserats. Under 2002 visades en av SHM nyproducerad vandringsutställning i Estland och Vitryssland. Vidare har SHM med stöd av Svenska institutet, UD och de svenska ambassaderna utvecklat ett nätverkssamarbete mellan historiska museer i Östersjöområdet. SHM har stipendieverksamhet (finansierad av Vitterhetsakademien) för forskare från Östeuropa och under 2002 besökte tre forskare från Vitryssland SHM och en forskare från Lettland KMK. SHM bedriver också ett Sidafinansierat utvecklingssamarbete i Centralamerika. Det syftar till att bygga upp ett samarbete mellan museer i regionen för att stärka deras roll som demokratiska institutioner.</p>
<p>Statens maritima museer (tidigare: Statens sjöhistoriska museer) består av Marinmuseum i Karlskrona samt Sjöhistoriska museet och Vasamuseet i Stockholm. Samtliga deltar aktivt i internationella samarbetsprojekt och nätverk. Under 2002 har SMM deltagit i flera internationella symposier och seminarier. SMM har ett stort engagemang i Östersjöfrågor. Under 2002 presenterade SMM t.ex. en utställning om Östersjöns skatter. Vidare har SMM:s förmedlingsavdelning och Vasamuseet haft en stor utställning om Vasaskeppet, som turnerat i Australien. Det finns också ett internationellt utbyte beträffande bevarandet av Vasa (dokumentation och konserveringsmetodik).</p>
<p>Under 2002 arrangerade Marinmuseum Chapmanföreläsningar (med inriktning på säkerhetspolitiska förhållanden i Östersjöområdet) i samarbete med olika skolor, föreningar och institut. Vidare anordnade museet eskaderseglingar som innebar kontakter med flera tyska och danska städer. Sjöhistoriska museet och Marinmuseum har haft utställningar med tema ”Östersjön” vilket gett upphov till vidare kontakter runt Östersjön.</p>
<h2>Statens Museer för Världskultur (SMVK)</h2>
<p>I myndigheten ingår Etnografiska museet, Medelhavsmuseet, Östasiatiska museet i Stockholm och Världskulturmuseet i Göteborg. SMVK deltar aktivt i internationella nätverk. SMVK erhöll ett bidrag från Statens kulturråd 2002 för att inleda ett projekt som syftar till att lägga grunden för ett långsiktigt samarbete med museisektorn i Kongo-Kinshasa och Kongo-Brazzaville. Projektet skall också successivt utveckla relationerna mellan museer i Europa och Kongo. Vidare medverkar SMVK, i samarbete med ”Kulturarv utan Gränser”, i utvecklingsarbetet vid Nationalmuseet i Sarajevo.</p>
<p>De museer som ingår i SMVK bedriver alla internationellt samarbete. Under 2002 organiserade t.ex. Medelhavsmuseet, i samarbete med Svenska institutet i Alexandria, ett kollokvium med olika museer från Medelhavsområdet, som handlade om att aktivt definiera en ny västeuropeisk musei- och kulturarvspolitik. Denna skall inriktas mot ökat samarbete med kulturarvsmyndigheter i Medelhavsländerna, istället för att hämta kulturarvsföremål och föra dem till museer utanför regionen. Östasiatiska museet bedrev under 2002 ett nära samarbete med kinesiska experter inför nypresentation av de kinesiska samlingarna. Museet gjorde också resor till Taiwan och Korea för att söka ekonomiskt stöd till framtida utställningar. Samarbetsdiskussioner har också förts med Nationalmuseet i Laos. Ett gemensamt projektförslag har utarbetats där avsikten är att museet görs till ett centrum för kulturarvsbevarande i regionen och en drivkraft för ökad demokrati och ekonomisk utveckling.</p>
<h2>Statens musiksamlingar</h2>
<p>www.smus.se ,  www.stockholm.music.museum</p>
<p>Statens musiksamlingar består av Statens musikbibliotek, Musikmuseet och Svenskt visarkiv. Myndigheten har en central roll i det internationella samarbetet på musikområdet och har många förtroendeuppdrag m.m. inom internationella organisationer. Myndighetschefen är t.ex. ordförande i ICTM. Musikmuseet samarbetar med de nordiska musikmuseerna, främst med medel från Nordiska ministerrådet. Samarbetet kan t.ex. gälla frågor om konservering/vård av musikinstrument. Under 2002 hade flera av museerna en gemensam manifestation samma dag - en ”Klarinettens dag”.</p>
<h2>Tekniska museet</h2>
<p>www.tekniskamuseet.se</p>
<p>Museet har deltagit i ett nordiskt-baltiskt program ”Industrial Heritage Platform” om det industriella kulturarvet. Kurser har hållits i Sverige och Litauen. Under 2002 påbörjades ett samarbete med Stockholmsregionens Europakommitté för produktion av en jubileumsutställning som gåva till Sankt Petersburg år 2003.</p>
<h2>Bilaga 7</h2>
<h2>Kulturrådens arbetsuppgifter</h2>
<p>Följande text utgör Ikus förslag till utformning av kulturrådens arbetsuppgifter och verksamhet.</p>
<h2>1. Mål för verksamheten</h2>
<p>Kulturrådens arbete baseras på de motiv för internationell kulturverksamhet som Iku redovisat. Kulturråden skall arbeta för att främja konstnärlig kvalitet, tillgänglighet till kulturlivet och den kulturella mångfalden. Kulturråden skall också verka för att kulturen kommer in i satsningar som gäller främjande av Sverigebilden, svenskt näringsliv och handelsutbyte samt i biståndssamarbetet med utvecklingsländer.</p>
<h2>2. Kulturstrategi</h2>
<p>Kulturråden skall arbeta efter en långsiktig (tre-sex år) och övergripande strategi, med såväl kultursom Sverigefrämjande syfte.</p>
<p>Strategin ska bestå av följande komponenter:</p>
<p>• Det svenska kulturlivets behov av stärkta kontakter med tjänstgöringslandet</p>
<p>Strategin bör bygga på analyser från Statens kulturråd, Svenska institutet, Konstnärsnämnden, Svenska Filminstitutet, Svensk Form m.fl. organisationer och aktörer. Vilka kulturområden är de mest intressanta, var behövs en extra insats utöver kulturlivets egna kontakter och nätverk, finns det några speciella hinder och svårigheter för kulturlivet att etablera kontakter? Finns det inom de närmaste åren något kulturevenemang som ger extra kontaktmöjligheter?</p>
<p>• Tjänstgöringslandets behov av utbyggda kulturkontakter med Sverige</p>
<p>Strategin bör bygga på analyser av ambassaden i dess kontakter med tjänstgöringslandets kulturliv, signaler från svenska kulturaktörer, länderansvariga på UD, olika internationella nätverk osv. Vilka områden är man särskilt intresserad av? Var är möjligheterna till svenska insatser särskilt stora? Finns det inom de närmaste åren något kulturevenemang som ger särskilda möjligheter?</p>
<p>• Behov, möjligheter till Sverigefrämjande/exportfrämjande insatser med starka kulturinslag.</p>
<p>Strategin bör bygga på information från UD, Svenska institutet och övriga av NSU:s medlemsorganisationer. Framförhållningen är viktig, ett minst femårigt perspektiv måste finnas.</p>
<p>• En kommunikationsplan för hur informationsarbetet skall bedrivas, med analys av olika målgrupper, ämnesområden, val av media och samarbetspartners.</p>
<h2>3. Olika slags åtgärder</h2>
<p>Kulturråden har att avgöra i vilken form man bäst bör arbeta, hur avvägningen bör vara mellan större kulturmanifestationer i förhållande till ett kontaktskapande arbete i form av en ”länge brinnande låga”.</p>
<h2>3.1. Projekt</h2>
<p>Ett viktigt instrument är projekt som främjar kulturutbytet och som skapar uppmärksamhet kring (någon del av) svenskt kulturliv, helst på längre sikt. Det är viktigt att klargöra vilka mål ett projekt är tänkt att främja (se ovan).</p>
<p>Ett projekt skall vara ett komplement till de nätverk, arenor och övriga kulturkontakter som redan finns mellan Sverige och tjänstgöringslandet och syfta till att stärka de långsiktiga kulturkontakterna.</p>
<p>Projekten skall vara väl förberedda i samarbete med lokala arrangörer och även innehålla målgruppsanalys, marknadsföringsplan samt resurs- och finansieringsplan. En tydlig svensk arrangör/ansvarig skall finnas. Ambassaderna skall endast i undantagsfall behöva avsätta sina egna resurser för detta. Kulturråden skall svara för att projektet blir genomfört och utvärderat. Kulturrådens roll kan variera från fall till fall (projektledare, samordnare, kontaktskapande etc.). Generellt bör kulturråden sträva efter rollen som förbindelselänk och i någon mån lokal representant så snart kontakter mellan svensk och utländsk part etablerats.</p>
<p>Utrymme måste också finnas för snabba, tillfälliga insatser när behov uppstår.</p>
<p>En betydande del av projekten måste ofta delfinansieras genom sponsring. Det kan därför vara lämpligt att kulturrådet på ett tidigt stadium engagerar sig i t.ex. den lokala handelskammaren för att få naturliga kontaktytor i näringslivet.</p>
<h2>3.2. Kontaktskapande/inbjudningar m.m.</h2>
<p>En central del i verksamheten skall vara att bevara och utveckla, stimulera och fördjupa aktiva kontakter mellan Sverige och tjänstgöringslandet på institutions- och individnivå. Ett viktigt verktyg i detta arbete är reseutbytet  (framförallt till Sverige ) som kulturråden bör stimulera. Det kan gälla kulturpersonligheter i allmänhet, men framförallt företrädare för institutioner, framstående kulturarbetare och opinionsbildare. Det bör noteras att satsningar på yngre förmågor kan ha fler långsiktigt positiva effekter än på det redan etablerade ”toppskiktet” som ofta redan bildat sig sina uppfattningar och dessutom ständigt uppvaktas av andra intressenter.</p>
<p>I samband med inbjudningar kan Svenska institutet bidra med programläggning och viss kostnadstäckning. Detsamma gäller för Utrikesdepartementets pressrum vid inbjudan av utländsk media. I förekommande fall kan också TuristRådet, Stockholm Visitor’s Board och Gothenburg Information Service ha möjlighet att ta lokala kostnader för utländska media.</p>
<p>Kulturråden och utlandsmyndigheten bör erbjuda bästa möjliga service och information till de utländska gäster som vill besöka Sverige – goodwill-effekten av detta kan inte överskattas. Av resursskäl kan det därför vara klokt att satsa på dem som själva visat ett aktivt intresse för Sverige, men ännu inte s.a.s. omsatt detta i praktiskt arbete eller utbyte.</p>
<p>Personer i tjänstgöringslandet med särskilda kulturintressen skall bearbetas med intresseväckande information  inom sitt specialområde. Kulturråden skall identifiera dessa personer. Allmänna informationskampanjer till en bred krets av mottagare riskerar att bli dyrt och ineffektivt. Ett undantag från denna regel kan vara välutformade elektroniska nyhetsbrev.</p>
<p>Utlandsmyndigheten skall kunna bistå kulturlivet oavsett vilken nivå det representerar. Kulturråden skall t.ex. i mån av tid och i begränsad utsträckning kunna förmedla kontakter till de amatörer som efterfrågar sådana. Mycket information finns idag på Internet och kan inhämtas där av vederbörande. Samtidigt måste klargöras att kulturråden inte behöver lämna sådan service till det ”professionella” kulturlivet som detta egentligen har resurser att göra på egen hand.</p>
<p>Sveriges roll som ledande IT-nation skall genomsyra verksamheten vid utlandsmyndigheten. Kulturråden skall därför använda den IT-teknologi som står tillbuds för bl.a. marknadsföring och distribution av information, inkl. myndighetens egen hemsida och Svenska institutets webbportal www.sweden.se  och intranät www.sweden.se/promotion . Det kan i sammanhanget vara en god långsiktig investering att inleda ett samarbete med lokal PR-byrå.</p>
<h2>3.3. Rapportering och utvärdering</h2>
<p>En ren verksamhetsbeskrivning med förteckning över evenemang kan ge en bild av utbytet med Sverige och aktiviteten vid utlandsmyndigheten, men är mindre användbar som värdemätare eller som underlag för analys av verksamhet och målsättning. Kulturråden skall därför lämna kontinuerlig, skriftlig och särskild åtgärdsfokuserad rapportering till bl.a. Kulturdepartementet, UD, Statens kulturråd, Konstnärsnämnden och Svenska institutet.</p>
<p>Den långsiktiga strategi och kommunikationsplan som skall ligga till grund för arbetet skall utvärderas och uppdateras kontinuerligt.</p>
<p>Vidare gäller för alla kulturråd att en grundlig dokumentation och utvärdering av verksamheten, samt förteckning över befintliga nätverk och viktiga kontaktpersoner, efter avslutad tjänstgöring skall överlämnas till utlandsmyndigheten och departement.</p>
<h2>4. Kulturrådens allmänna kvalifikationer</h2>
<p>Kulturråden skall ha en bred kompetens inom svenskt kulturliv, och skall vara väl förtrogna med tjänstgöringslandet och dess språk före anställningen. Kulturråden skall vidare ha erfarenhet av utåtriktad uppsökande verksamhet, projektledning, informationsverksamhet, samt vara proaktiva och operativa. Social kompetens och förmåga att bevara, skapa och utveckla nätverk är avgörande. Kulturrådets personliga intresse och bakgrund ska inte dominera inriktningen.</p>
<h2>5. Kunskaper att inhämta inför utlandsstationering</h2>
<p>• om svensk förvaltning i allmänhet och regeringskansliets sammansättning, uppgifter, ansvarsfördelning;</p>
<p>• om marknadsföring inklusive webbsidor,  e-post, databashantering m.m.;</p>
<p>• om regler för offentlig upphandling vid svensk utlandsmyndighet;</p>
<p>• praktik vid lämpligt departement eller institution (företrädesvis Statens kulturråd och Svenska institutet) före utlandsstationeringen;</p>
<p>• om de statliga myndigheternas internationella verksamheter och möjligheter till bl.a. (sam)finansiering av projekt (huvudsakligen den föreslagna Internationella kulturfonden, Sida Kultur & Medier, Statens kulturråd, Konstnärsnämnden, Svenska institutet och Svenska Filminstitutet);</p>
<p>• ingående kontakter inom de myndigheter som ingår i Nämnden för Sverigefrämjande i utlandet, NSU (UD - PIK, UD - EIM, Svenska institutet, Exportrådet, Invest in Sweden Agency, TuristRådet) samt i förekommande fall kunskap om deras utlandsverksamhet;</p>
<p>• kännedom om och kontakter med kulturinstitutioner som har en omfattande internationell verksamhet och samarbete (t.ex. Nationalmuseum, Moderna Museet, Bildmuseet i Umeå, Riksutställningar och Världskulturmuseet i Göteborg, Dramaten, Kungliga Operan, Cullbergbaletten, Göteborgsoperan,</p>
<p>Stockholms Stadsteater, Folkoperan, Sveriges Radios symfoniorkester, Radiokören och Göteborgs Symfoniker);</p>
<p>• om nätverket Sveriges internationella kultur- och forskningsinstitut</p>
<p>• kännedom om och kontakter med viktigare svenska internationella aktörer som danskompanier, koreografer, musiker ur alla genrer, sångare, bildkonstnärer, filmare, fotografer, författare – förläggare osv.</p>
<p>• kännedom om och kontakter med stiftelser, organisationer och föreningar med internationell verksamhet och/eller delvis statliga uppdrag (t.ex. Svensk Form, Export Music Sweden, Polar Music Prize, Grafikens Hus, Dansens Hus och STIM/Svensk Musik)</p>
<p>• om specialmuseer eller privata gallerier med betydande internationell verksamhet (t.ex. Waldemarsudde, Rooseum, Malmö Konsthall, Röhsska, Nordiska Akvarellmuseet, Liljevalchs konsthall, Magasin 3, Färgfabriken, Galleri AndréhnSchiptjenko och Wanås)</p>
<p>• om finansieringsinstitut inom kulturområdet (t.ex. Nordiska kulturfonden, Riksbankens jubileumsfond, Stiftelsen framtidens kultur, Helge Ax:son Johnssons Stiftelse och Carina Aris Minnesfond)</p>
<p>• om de svenska världsarven och andra platser av internationell kulturellt intresse (t.ex. Ishotellet i Jukkasjärvi, Steninge Slott, Dalhalla och Skansen)</p>
<p>• om viktigare svenska kulturfestivaler av internationell karaktär</p>
<p>• om de svenska aktörerna inom de s.k. upplevelseindustrierna och deras internationella verksamheter (t.ex. AHA Sweden, Svenska Moderådet, Stockholm New, Cirkus Cirkör och Svenska kocklandslaget)</p>
<p>• om planering inför kommande större jubileer (t.ex. NorgeSverige 2005, Carl von Linné 2007, Ostindiefararen East Indiaman Götheborg III  2004–2006)</p>
<p>• om regler för sponsring av offentlig verksamhet, och förutsättningarna för samarbete med näringslivet i Sverige och i tjänstgöringslandet kring kultur;</p>
<p>• om viktigare kommersiella mässor och evenemang med betydelse för kulturlivet (t.ex. Möbelmässan i Stockholm, Bok- och biblioteksmässan i Göteborg, filmfestivalerna i Göteborg och Stockholm)</p>
<p>Nobelpriset har en särskild roll i kulturfrämjandet eftersom det är helt privatfinansierat och i alla delar organiseras genom Nobelstiftelsen och berörda akademier. Under årens lopp har Svenska institutet erbjudits möjlighet att på egen bekostnad och i samarbete med utlandsmyndigheterna inbjuda viktiga internationella kulturpersonligheter till ett specialprogram under Nobelveckan. Alla möjligheter att dra nytta av och ytterligare förstärka Nobelprisens betydelse och dess samhörighet med Sverige bör undersökas. God kännedom om Nobelstiftelsens samlade verksamhet och förutsättningarna för att få utnyttja namnet Alfred Nobel och Nobelprisen fordras.</p>
<p>Vissa svenska regioner har ett mycket välutvecklat internationellt kultursamarbete. Vid placering i Köpenhamn eller Berlin bör man således skaffa sig ingående kunskaper om t.ex. Region Skånes utbyte med Danmark och Tyskland; i Baltikum om Uppsala, Gotland och Kalmar; i Helsingfors, Sankt Petersburg eller Moskva om Jämtland, Norrbotten och Västerbotten osv.</p>
<p>Beroende på tjänstgöringsland kan kännedom om och kontakter med organisationer som SKUT (Svenska Kyrkan i Utlandet, www.svenskakyrkan.se/skut ), SWEA (Swedish Women’s Educational Society, www.swea.org ) och lokala handelskammare vara betydelsefulla, men är sannolikt inte nödvändiga att ta förrän man kommit på plats.</p>
<h2>Bilaga 8</h2>
<h2>Översikt över vissa länders internationella kultursatsningar</h2>
<p>Urvalet av länder i översikten är baserat på omfattningen av Sveriges kulturella relationer med dem, eller deras för Sveriges del intressanta statligt organiserade kultursatsningar i utlandet.</p>
<h2>Danmark</h2>
<p>Det danska Kulturministeriet (www.kum.dk)  har huvudansvaret för det internationella kulturutbytet. Fram till och med sommaren 2003 koordinerades detta av det Internationella Kultursekretariatet (IKS). Floran av aktörer inom det internationella kulturutbytet var dock så omfattande att man valde att införa en ny organisation för kulturområdet fr.o.m. den 1 juli 2003, det s.k. Kunstrådet  (www.kunststyrelsen.dk).  De myndigheter som tidigare helt eller delvis arbetat med internationellt kulturutbyte (förutom IKS också Center for Dansk Billedkunst, Musikrådet och Teaterrådet) ingår i Kunstrådet. En särskild styrgrupp för internationellt kulturutbyte har knutits till denna nya organisation. Avsikten med Kunstrådet är att möjliggöra en ökad professionell koppling mellan kulturliv och internationellt kulturutbyte, att skapa en enklare struktur för både kulturstödet och utbytet samt att avsätta färre medel för administration och därmed mer resurser för verksamheten.</p>
<p>Kulturministeriets insatser för internationellt kulturutbyte skall i enlighet med det lagförslag som ligger till grund för Kunstrådets etablering fokuseras på tre huvudområden:</p>
<p>• internationell förmedling av kultur;</p>
<p>• att visa omvärlden att Danmark är en kulturnation; samt</p>
<p>• det internationella samarbetet mellan museer, bibliotek, arkiv och andra kulturinstitutioner.</p>
<p>Det är oklart hur områden såsom design, mode och arkitektur tillvaratas i den nya organisationen.</p>
<p>Udenrigsministeriet  (UM, www.um.dk ), och finansieras av biståndsmedel från Danida (motsvarigheten till svenska Sida). Centret tillkom 1998 i syfte att stärka Danmarks kulturella samarbete med utvecklingsländerna och den kulturella dimensionen inom biståndssamarbetet. Myndigheten stöder presentation och förmedling av konst och kultur från u-länder i Danmark, samt utbyte och samarbete med kultursektorn i u-länder. Verksamhetsbidraget uppgår till 14 miljoner DKK.</p>
<p>Det Danske Kulturinstitut (www.dankultur.dk)  är en självägande institution som upprättades 1940 med uppgift att verka för upplysning och utbyte mellan Danmark och utlandet inom hela kulturområdet. Kulturinstitutet är initiativtagare eller ger assistans till kulturella och mellanfolkliga projekt såsom utställningar, konserter, konferenser, föredrag, danskundervisning, studieresor och seminarier. Därtill kommer utgivning av en rad böcker och publikationer om Danmark på flera språk.</p>
<p>Det Danske Kulturinstitut  ansvarar för de lokala kulturinstitut som finns i Bonn, Bryssel, Edinburgh, Kecskemét, Riga, Sankt Petersburg, Poznan, Tallinn, Vilnius och Warszawa. Kulturinstitutet har även ett särskilt utbytesprogram med Hamburg.</p>
<p>Danska staten driver sedan nära femtio år också Maison du Danmark  i Paris. Organisatoriskt sett lyder huset under UM. Detta kulturhus inrymmer restauranger, kontor för en rad danska företag och lokaler för den publika verksamheten som t.ex. utställningar, konferenser, seminarier, uppträdanden, konserter och modevisningar. Kulturhuset har mellan 300 000 och 500 000 besökare årligen. Utrikesförvaltningen har särskilda kulturråd vid ambassaderna i Berlin, London, Paris och Washington D.C., samtliga avlönade och tillsatta av utrikesministeriet.</p>
<p>Undervisningsministeriet (www.uvm.dk)  finansierar forskningsinstitut i Athen och Damaskus. I Rom finns ett fristående institut för kulturutbyte mellan Danmark och Italien. Danmark har bilaterala kultursamarbetsavtal med 18 länder och formella utbytesprogram med tre. Det nordiska samarbetet inom kulturområdet har hög prioritet i Danmark.</p>
<h2>Finland</h2>
<p>Ansvaret för det internationella kulturutbytet delas av finska Utrikesministeriet (UM, http://formin.finland.fi) och Undervisningsministeriet (www.minedu.fi) , som inom regeringen har ansvaret för kulturfrågorna. UM ansvarar för de särskilda kulturråden vid sex ambassader, och Undervisningsministeriet för de finska kulturhusen i utlandet.</p>
<p>I Finland saknas motsvarigheten till Svenska institutet och Statens kulturråd. I stället har man små organisationer med tydliga uppdrag att samordna utlandsinsatser inom litteratur, musik, film, dans osv. Finnish Music Information Centre, The Performing Music Promotion Centre, Finnish Theatre Information Centre, Finnish Dance Information Centre, Finnish Literature Information Centre (FILI), Design Forum Finland, Finnish Film Foundation, The Promotion Centre for  Audio-Visual  Culture och The Finnish Fund for Art Exchange  är alla exempel på sådana, som med begränsade personella och finansiella resurser agerar med stor framgång på den internationella arenan. Korta beslutsvägar och kraftsamling på samarbete mellan organisationerna, näringslivet och departementen och på kvalitet, skapar en internationell genomslagskraft. För närvarande förbereds gemensamma, stora satsningar i New York, Sankt Petersburg, Kina och Japan.</p>
<p>Vid sidan av om dessa organisationer och det allmänna informationsarbete som bedrivs vid de finska ambassaderna i utlandet, främjas finsk kultur av de 16 kultur- och vetenskapsinstituten runt om i världen. Merparten av dessa grundades under 1990-talet, som var en mycket expansiv period i det finska kulturfrämjandet. Kulturinstitut finns idag i Antwerpen, Berlin, Budapest (virtuellt), Helsingfors, Köpenhamn, London, Madrid, Oslo, Paris, Sankt Petersburg, Stockholm och Tallinn. Vetenskapsinstitut finns i Rom, Athén, Jerusalem och Tokyo.</p>
<p>Instituten drivs i stiftelseform, med lite olika sammansättning av styrelserna. De har en långtgående självständighet och deras verksamhet styrs i hög grad av det intresse för finsk kultur, som finns i respektive land. I New York fokuserar institutet t.ex. på Visual Arts och institutet i Athen är först och främst ett vetenskapligt arkeologiskt forskningsinstitut.</p>
<p>Trots att instituten formellt lyder under Undervisningsministeriet har de tillkommit på kulturlivets initiativ - inte statens. Ministeriet ansvarar heller inte för det konstnärliga innehållet eller rekrytering av personal, däremot för betydande del av finansieringen (vilket i praktiken ger en viss kontrollmöjlighet). De flesta instituten kan arbeta flexibelt och flyttas eftersom de inte har höga fasta kostnader. Kulturhuset i Budapest är t.ex. helt virtuellt. Andra kulturhus hyr sina lokaler ”på stan”.</p>
<p>Kulturråd finns vid ambassaderna i Berlin, Köpenhamn, London, Moskva, Stockholm, och Washington D.C. och lyder under Utrikesministeriet. Kulturrådtjänsten vid ambassaden i Paris slogs samman med pressrådstjänsten år 2002. Vid ytterligare ett antal ambassader sköts kulturfrågorna av någon av ambassadsekreterarna. Sammanlagt är ett femtontal personer aktiva inom kulturfrämjandet på de finska ambassaderna. Utrikesministeriet har även ett 20-tal informationskontor runt om inom landet vid framförallt bibliotek för att informera om sin verksamhet och om EU. Finland har 45 samarbetsavtal inom kulturens område med andra länder, av vilka 32 är europeiska.</p>
<p>Vid UM:s Press- och kulturavdelning arbetar tio personer med kulturfrågor. Avdelningen hade en sammanlagt budget för år 2002 på 450 000 euro. Därutöver avsätts anslag till kulturfrämjande insatser i respektive ambassaders budgetar. Biståndsmyndigheten FINNIDA ( http://global.finland.fi ) avsatte ca 1,8 miljoner euro för kultursamarbete under 2002. Totalt avsatte den finska staten ca 9 miljoner euro för internationellt kulturutbyte under 2002.</p>
<h2>Frankrike</h2>
<p>Ansvaret för de statliga insatserna inom den internationella kulturverksamheten delas mellan Utrikesministeriet (UM, www.france.diplomatie.fr ) och Kulturministeriet (www.culture.gouv.fr) , men eftersom kulturen utgör ett av de viktigaste elementen i fransk utrikespolitik är det UM som har huvudansvaret. Vid UM är det Direction générale de la Coopération internationale et du Développement  som har det administrativa ansvaret.</p>
<p>Kulturministeriet bär ansvar både för stöd till presentation av utländsk kultur i Frankrike, och för fransk kultur i utlandet. Kulturministeriet har två huvudsakliga målsättningar; att främja kulturell mångfald (pluralism) och att utveckla internationellt kultursamarbete. Det är också Kulturministeriet som driver exportfrämjande av kulturindustrierna. Kulturministeriet arbetar inom det ramverk av bilaterala och multilaterala avtal som samordnas av utrikesministeriet. Det anses föreligga nära nog permanenta kontakter mellan de två ministerierna i frågor som avser det internationella kulturutbytet.</p>
<p>UM har som målsättning att kultursamarbetet ska bidra till kulturell mångfald genom förstärkt och ökad kunskap om fransk kultur och kulturpolitik. Detta eftersträvas bl.a. genom att Frankrike stödjer de länder som man har ett samarbete med i att utveckla och föra en självständig kulturpolitik</p>
<p>Frankrike har 149 ambassader, 17 representationer och 113 konsulära myndigheter. Vid dessa utlandsmyndigheter arbetar de omkring 150 samarbets- och kulturråden, vilka rekryteras till en tredjedel från vardera utrikesförvaltningen, kulturlivet och utbildningssektorn. Kulturråden rekryteras och anställs av Utrikesministeriets personalavdelning. Vid sidan av denna mycket omfattande utrikesförvaltning finns franska kulturinstitut och centra på omkring 130 platser, samt de över 1 000 kontor som drivs av Alliance Française.</p>
<p>L’Association Française d’Action Artistique (l’AFAA,  www.afaa.asso.fr ) bildades redan 1922 som en enskild organisation och är Frankrikes motsvarighet till Svenska institutet. l’AFAA arbetar på uppdrag av både UM och Kulturministeriet inom alla kulturområden och arrangerar både franska festivaler i utlandet och presenterar andra länders kultur i Frankrike (se nedan). l’AFAA har ca 80 anställda och medverkar årligen i över 1 500 projekt i 140 länder. Dess årliga budget uppgår till ca 22 miljoner euro. Av detta står UM för 70 procent, Kulturministeriet för 8 procent, län och kommuner för drygt 6 procent och privata samarbetspartner och sponsorer betalar ytterligare 5 procent av budgeten. Sannolikt är det ett tilltagande samarbete med regioner, län och kommuner, liksom privata partners, som kommer att bidra till att öka l’AFAA:s budget framöver. l’AFAA styrelse består av fem ledamöter från UM, tre från Kulturministeriet samt tio företrädare för kulturlivet. l’AFAA har också en rådgivande församling om 61 ledamöter, varav hälften är hämtade från kulturlivet. l’AFAAs huvuduppgifter är följande:</p>
<p>• att utarbeta fleråriga program för olika geografiska regioner i överensstämmelse med huvudmännens inriktning;</p>
<p>• att inom uppdraget för kulturell utveckling främja och sprida kultur från prioriterade  u-länder ( zone de solidarité prioritaire  – framför allt Afrika);</p>
<p>• att samordna och samfinansiera regional kulturverksamhet;</p>
<p>• att garantera fransk närvaro vid stora internationella kulturmanifestationer i samråd med Kulturministeriets rådgivande nämnder för olika kultursektorer;</p>
<p>• att tillsammans med utrikesrepresentationerna främja utbyte och samarbetsprojekt med utländska kulturarbetare (stora satsningar på utbildning för  u-landsrepresentanter i projektledning och administration inom kultursektorn); samt</p>
<p>• att medverka i förberedelserna av stora, ofta års- eller halvårslånga utländska kulturfestivaler i Frankrike ( saisons culturelles ) och stora franska festivaler utomlands</p>
<p>Vissa mer konkreta riktlinjer ges också, exempelvis att l’AFAA skall söka mer finansiering från kommuner och privata samarbetspartner; att man under 2003 i Europa prioriterade EU:s kandidatländer; att man skulle satsa på Elysée-fördragets 40-årsjubileum, Sankt Petersburgs 300-årsjubileum och Hector Berlioz 200-årsjubileum. Dessutom anges återkommande internationella festivaler och mässor, liksom kommande specialsatsningar i Japan, New York och förberedelser av kulturevenemang i samband med olympiaden i Grekland år 2004.</p>
<p>Andra viktiga myndigheter inom det internationella kulturutbytet är L’Office national de diffusion artistique  (www.ondainternational.com)  som är det nationella kontoret för distribution av ”Performing Arts”, och ger stöd till franska konstnärer inom och utom landet och Le Relais Culture Europe  (www.relais-cultureeurope.org)  som är den europeiska kontaktpunkten för Kultur 2000 inom EU.</p>
<p>Främjandet av litterärt utbyte, översättningar och spridning av fransk litteratur utomlands sköts delvis av utrikesministeriet. Kulturministeriet har dock huvudansvaret för litteraturfrämjandet genom Centre national du Livre  (www.centrenationaldulivre.fr) .</p>
<p>För främjandet av fransk film utomlands finns dels en avdelning i Utrikesministeriet, dels den branschägda filmfrämjarorganisationen</p>
<p>Unifrance  (www.unifrance.org) , som får statligt stöd, framför allt från Kulturministeriet. (www.french-music.org), som bildades som en privat branschorganisation 1993. Sedan ett par år är denna organisation ”blandad” och får statligt stöd (nära 460 000 euro år 2001).</p>
<p>Frankrikes internationella kulturpolitik har en djup förankring på såväl statlig som regional och kommunal nivå, och man avsätter betydande resurser för att främja kulturindustrierna i utlandet. Utrikesministeriet satsar årligen ca 150 miljoner euro på kulturfrämjande i utlandet, varav en betydande del dock går till kostnader för de omkring 800 tjänstemän vid utlandsmyndigheter och utlandsinstitut som arbetar med kulturfrågor.</p>
<h2>Kanada</h2>
<p>Kulturen utgör tillsammans med säkerhetspolitik och ekonomisk utveckling en av de tre grundstenarna i kanadensisk utrikespolitik. Det huvudsakliga ansvaret för den internationella kulturpolitiken vilar på Kulturministeriet, Canadian Heritage  (www.pch.gc.ca) . Ministeriet finansierar också den kanadensiska motsvarigheten till Statens kulturråd, The Canada Council for the Arts (www.canadacouncil.ca) .</p>
<p>Den kanadensiska regeringen ligger bakom en rad internationella initiativ inom kulturens område. I oktober 1999 lanserades bl.a. ”New International Instrument on Cultural Diversity” (NIICD) vilket skulle skapa ett tydligt regelverk för att möjliggöra för Kanada och andra länder att driva en internationell politik för nationellt kulturfrämjande, iakttagande internationella regelsystem för handel samtidigt som man skulle arbeta för att identifiera nya exportmarknader för kultur. En ambition med NIICD var också att fastslå vikten av kulturell mångfald i social och ekonomisk utveckling. Förhoppningen vid Canadian Heritage är att detta nya instrument så småningom skall resultera i ett multilateralt avtal för att möta behovet av att skydda det som är specifikt för olika länder i det internationella utbytet.</p>
<p>Ett särskilt direktorat,  The Trade and Investment Policy Directorate , ska se till att målen för Kanadas kultur- och handelspolitik balanseras och reflekteras i internationella handels- och investeringsavtal.</p>
<p>Med utgångspunkt ifrån NIICD uppges de största utmaningarna för Kanadas internationella kulturpolitik vara att:</p>
<p>• säkra en plats för kanadensisk kultur (”Canadian stories”) både på hemmamarknaden och på utländska marknader;</p>
<p>• skapa stöd till företag och investeringsmöjligheter samtidigt som man garanterar konsumenternas valfrihet och en mångfald av röster och åsikter; och</p>
<p>• ge kanadensiska konstnärer och entreprenörer den utbildning och de verktyg de behöver för att bli framgångsrika både hemma och utomlands.</p>
<p>Kanada arbetar med nationella och internationella institutioner och organ för att skapa internationellt stöd för NIICD. Bland de mest centrala av dessa aktörer är The Coalition for Cultural Diversity  (www.cdc-ccd.org)   och The International Network on Cultural Diversity  (www.incd.net) . Också The International Network on Cultural Policy  (www.incp-ripc.org)   kom till på ett kanadensiskt initiativ i juni 1998 för att skydda kanadensiska intressen och se till effekterna av olika internationella bestämmelser på den nationella kulturen. I december 2000 tog Canadian Heritage och The Canada Council for the Arts initiativ till ett första ”World Summit on the Arts and Culture”, med deltagande huvudsakligen av statliga kulturfinansierande organ från ett 80-tal länder. Mötet resulterade bl.a. i The International Federation of Arts Councils and Culture Agencies  (www.ifacaa.org)  skapades, med sekretariat i Australien.</p>
<p>Canadian Heritage har även tagit initiativet till Canadian Cultural Observatory  (www.culturescope.ca)  vilket lanserades hösten 2003 i samarbete med Unesco. Webbplatsen är en virtuell mötesplats för kulturfrågor där kulturarbetare, opinionsbildare, tjänstemän osv. kan bygga nätverk, hämta faktaunderlag och statistik om kultur, använda databaser etc.</p>
<p>The Canada Council for the Arts vänder sig huvudsakligen mot kanadensiskt kulturliv, men kan också ge visst stöd åt internationellt utbyte och bl.a. ge turnéstöd inom landet för utländska artister som inbjudits av kanadensiska festivalarrangörer. I november 2002 utarbetade Canada Council ett med det kanadensiska utrikesministeriets ( Department of Foreign Affairs and International Trade,  DFAIT, www.dfait-maeci.gc.ca) särskilda kulturenhet, The Arts and Cultural Industries Promotion Division,  riktlinjer för sitt samarbete inom det internationella kulturutbytet. Riktlinjerna har tre hörnpelare:</p>
<p>• ett gemensamt stipendieprogram;</p>
<p>• informationsutbyte genom regelbundna möten mellan Canada Council och DFAIT; samt</p>
<p>• att utveckla partnerskap och samarbetsprojekt för att möjliggöra och underlätta för utländska artister och konstnärer att besöka Kanada, och för kanadensiska att resa utomlands.</p>
<p>DFAIT ger kultursektorn stöd för internationell kulturverksamhet genom sitt International Cultural Relations Program.  Konstnärerna kan bl.a. ansöka om projektbidrag on-line på www.promart2000.com . De projekt som beviljats stöd läggs i en databas som är tillgänglig för allmänheten, och där man också kan studera utvärderingar av genomförda projekt.</p>
<p>Sedan 1925 finansierar Kanada det s.k. Canada House  i London, genom vilket bl.a. kanadensiska ambassadens kultursektion kan ge stöd till kanadensiska konstnärer, visa utställningar osv. Kanadas enda kulturinstitut i utlandet är Centre Culturel Canadienne  (www.canada-culture.org)   i Paris, som öppnades 1970. Centret inrymmer också Telefilm Canadas  (www.telefilm.gc.ca)  och National Film Board of Canadas  (www.nfb.ca)  kontor.</p>
<p>Istället för att öppna ytterligare kulturinstitut utomlands har drygt hälften av de kanadensiska ambassaderna försetts med s.k. ”multianvändningsrum” vilka kan användas som t.ex. mindre utställningslokaler. I Washington D.C. och Tokyo är dessa lokaler mycket stora och var åtminstone före den 11 september 2001 öppna för allmänheten. På detta sätt kan ambassaderna vid behov också hyra ut lokalerna för konferenser, turistfrämjande eller till näringslivet, liksom lokalerna lätt kan ställas om för att användas som konsertlokal eller för representationsändamål.</p>
<p>Canadian Heritage kompletterar kulturfrämjandet i utlandet med att placera särskilda kulturhandelsfrämjare, Cultural Trade Commissioners , vid fem strategiskt viktiga utlandsmyndigheter (Paris, London, Los Angeles, New York och Singapore) för att på plats stärka möjligheterna för export och näringslivsfrämjande av kanadensisk kultur. Vidare har det kanadensiska näringsdepartementet särskilda tjänstemän som i landets egna provinser bistår kulturlivet med rådgivning och utbildning i exportfrämjande syfte.</p>
<p>Kanadensisk kultur främjas internationellt också genom det stöd DFAIT ger The International Council of Canadian Studies, (www.iccs-ciec.ca)   som binder samman omkring 7 000 högskolelektorer och studenter vid universitet i över 30 länder.</p>
<p>Det är svårt att beräkna vad Canadian Heritage och Canada Council for the Arts avsätter årligen enkom för internationell kulturverksamhet. Enbart DFAIT:s budget för internationellt kulturfrämjande uppgick för år 2002 till C$29 miljoner (ca 175 miljoner kronor) exkl. fasta kostnader för personal etc. i utlandet.</p>
<p>Provinsen Québec  har ett omfattande eget program för internationellt kulturutbyte, och en rad ministerier och myndigheter agerar inom detta område:</p>
<p>Québecs utrikesministerium,  Ministry for International Relations (www.mri.gouv.qc.ca)  främjar provinsens kultur vid det tjugotal utlandsmyndigheter provinsen öppnat i omvärlden. Vid de större representationerna i London, Paris, New York, Tokyo och Mexico City finns särskilda kulturråd med egen budget för främjande och kulturutbyte; (www.mcc.gouv.qc.ca)  bidrar till provinsregeringens övergripande aktionsplan med bl.a. särskilda kulturstrategier. Aktionsplanen administrerar ca C$2 miljoner för nätverksarbete och utveckling av internationella marknader för konstnärer och kultur baserad i Québec;</p>
<p>Kulturrådet,  Québec Arts Council  (www.calq.gouv.qc.ca)  har en egen budget för internationellt kulturutbyte och stöder både utlandsturnéer för Québecartister och turnéer i provinsen av utländska artister, stöder Québecbaserade organisationer eller festivaler som agerar internationellt, samt stöder professionella konstnärers möjligheter att utveckla sitt arbete genom ett med den svenska Konstnärsnämndens  IASPIS-liknande  program i Québec och i utlandet. (www.soudec.gouv.qc.ca)  är ett provinsägt företag som ger lån till huvudsakligen vinstdrivande industrier inom kulturområdet (”upplevelseindustrierna”) som agerar internationellt. Enligt uppgift går 82 procent av Québecs kulturexport till USA;</p>
<p>Konsthantverksrådet, Québec Crafts Council (www.metiers-darts.qc.ca ) har en budget särskilt för internationell verksamhet.</p>
<p>Québecs internationella kulturpolitik utgår från principen att utveckla och främja provinsens kulturliv och därmed dess ställning och anseende internationellt. Det argument som skiljer Québec från andra kanadensiska provinsers internationella verksamhet är språkfrågan och de starka historiska, politiska och kulturella banden till Frankrike.</p>
<h2>Nederländerna</h2>
<p>Sedan 1997 vilar den gemensamma internationella kulturpolitiken på två ministerier, nämligen Utrikesministeriet (BuZa, www.buza.nl ) och Ministeriet för Undervisning, Kultur och Vetenskap (OcenW, www.ocenw.nl ). Den internationella komponenten i den nationella kulturpolitiken faller under OCenW:s ansvarsområde.</p>
<p>Traditionellt kombinerar den internationella kulturpolitiken två aspekter, den utrikespolitiska och den kulturpolitiska. Det finns två huvudmålsättningar för den nuvarande policyn, nämligen en förstärkning av Nederländernas kulturella profil och en fördjupning av det internationella kulturutbytet. Reformen 1997 innebar att parlamentet höjde anslaget för insatser inom ramen för den internationella kulturpolitiken i utbyte mot att de båda ministerierna upprättade ett gemensamt organ för beviljande av projektstöd,</p>
<p>Beredningen av ansökningar till HGIS handhas av tjänstemän från båda ministerier, medan det slutliga beslutet tas av statssekreterarna. HGIS svarar för ca en fjärdedel av de medel som spenderas på internationella kulturevenemang. Flertalet större satsningar finansieras av de resurser som tilldelas institutioner, organisationer och fonder från statsbudgeten i enlighet med det löpande kulturpolitiska programmet (f.n. 2001–2004). HGIS handlägger dessutom i princip endast ansökningar som avser äskanden på något mer än 100 000 euro. För projekt som involverar lägre bidragsbelopp är hanteringen delegerad till två ”branschorganisationer”, Mondriaan Stichting  (www.mondriaanfoundation.nl)  och</p>
<p>Fonds voor Amateurkonst en Podiumkunsten (www.fpk.nl)  där det är utövande kulturarbetare som gör bedömningarna. HGIS medel för 2003 uppgår till 11,5 miljoner euro.</p>
<p>Den internationella kulturverksamheten är av tradition starkt decentraliserad. Under senare år har dock det ökade behovet av samordning och planering av insatserna lett till ett antal initiativ med syfte att tydliggöra målsättningarna och skapa ett ramverk för verksamheten. Man talar nu om en internationell kulturpolicy ( International Cultuurbeleid,  ICB) med följande fyra allmänna riktlinjer:</p>
<p>• förstärkning av den kulturella infrastrukturen och främjande av nederländsk kultur i utlandet;</p>
<p>• förbättrande av kunskapen utomlands om Nederländerna som en mötesplats för kultur och konst (”Frihamn Nederländerna”);</p>
<p>• bevarandet och förvaltandet av det gemensamma kulturarvet (nederländska kulturminnesmärken i de f.d. kolonierna), och</p>
<p>• förstärkningen av Nederländernas kulturella profil i utlandet.</p>
<p>Förstärkningen av den kulturella infrastrukturen sker dels genom statliga institutioner (särskilda funktioner som kulturansvariga vid 13 ambassader samt kulturhusen i Paris och Jakarta), dels genom en lång rad exekutiva stiftelser, fonder och institutioner. En särskild stiftelse för internationella kulturella aktiviteter ( Service Centre for International Cultural Activities,  SICA www.sicasica.nl ), upprättades 1999 av de viktigaste nederländska kultur- och konstinstitutionerna, i syfte att främja samordning och samverkan dessa aktörer emellan.</p>
<p>Inom ramen för den internationella kulturpolicyn görs länderprioriteringar för de insatser som avser att förstärka landets kulturella profil i utlandet. Man har identifierat fem kategorier:</p>
<p>• EU:s medlemsstater, i synnerhet de länder där kulturutbytet har en betydande volym (Frankrike, Storbritannien, Tyskland och den flamländska delen av Belgien);</p>
<p>• de länder som under de närmaste åren kommer att bli medlemmar av EU (särskild prioritet ges f.n. Ungern och Tjeckien) samt Ryssland;</p>
<p>• länder med vilka Nederländerna har speciella band på grund av närvaron av stora befolkningsgrupper med ursprung i dessa (främst Turkiet, Marocko och Egypten);</p>
<p>• länder med vilka Nederländerna har särskilda historiska band (Surinam, Sydafrika och Indonesien); samt</p>
<p>• länder utanför Europa som kan utgöra en viktig marknad för nederländska kulturprodukter och/eller kan spela en stor roll i den internationella profileringen av nederländsk kultur (USA, Kanada och Japan).</p>
<p>Sedan 1989 gäller som allmän riktlinje att inga nya kulturinstitut upprättas, eftersom sådana anses vara förhållandevis dyra som kulturpolitiska instrument. Under 1990-talet uppstod ett ”policytomrum” kring kulturinstituten. Institut Néerlandais  (www.institutneerlandais.com)  i Paris är ett av de två kvarvarande, statligt direktfinansierade kulturinstituten (det andra i Jakarta). Efter en omorganisation visade det sig att institutet passar väl in i den nya kulturpolitiken och uppvisar goda resultat. Kostnaderna uppges dock fortfarande ge anledning till bekymmer.</p>
<p>Man har tidigare gjort en översyn av kulturpolitiken i allmänhet vart fjärde år, men den har, i brist på en samlad översikt av de internationella aktiviteterna, endast i ringa omfattning gällt dessa. Inrättandet av SICA har inneburit en förbättring. Detta samordnings- och samarbetsorgan administrerar en databank för de nederländska internationella aktiviteterna och förutses spela en aktiv roll vid utvärderingen av dem. De statsstödda institutionernas totala verksamhet att bli föremål för det under regeringen sorterande kulturrådets ( Raad voor Cultuur,  www.cultuur.nl ) bedömning i samband med att en ny kulturproposition läggs fram i slutet av 2003.</p>
<p>I den senaste utvärderingen av den internationella kulturverksamheten som presenterades år 2001 drogs bl.a. följande slutsatser:</p>
<p>• att genomförandet var resultatinriktat;</p>
<p>• att utveckling av länder- och sektorspecifika program var viktigt för framtiden;</p>
<p>• att kulturkomponentens självständighet under iakttagande av sammanhanget mellan olika delar av utrikespolitiken måste beaktas;</p>
<p>• att det fanns behov av en översyn av de regionala prioriteringarna; samt</p>
<p>• att det fanns behov av fortsatt förbättring av insynen i de speciella fondernas och programmens förvaltning och i deras administrativa relationer till varandra.</p>
<p>De finansiella resurserna för internationell kulturpolitik har ökat gulden (14,53 miljoner euro) 2000. Räknat totalt för år 2003 uppgår insatserna för internationellt kulturutbyte till 56,5 miljoner euro. Här inkluderas HGIS, de ca 2,5 miljoner euro som OCenW avsätter för enskilda internationella kulturprojekt, de ca 2,5 miljoner euro som BuZa avsätter för stöd till de prioriterade utlandsmyndigheterna och kulturinstituten i utlandet, samt drygt 40 miljoner euro som olika kulturinstitutioner med eget internationellt utbyte avsätter.</p>
<h2>Norge</h2>
<p>Utenriksdepartementet  (UD, http://odin.dep.no ) har det överordnade ansvaret för presentation av norsk konst och kultur i utlandet, inklusive utvecklingssamarbete med biståndsländer. De officiella målsättningarna med det internationella kulturutbytet har fastslagits av Stortinget och är följande:</p>
<p>• mellanstatlig förståelse</p>
<p>• förmedling av impulser och stimulans till norsk kulturliv</p>
<p>• förmedling av norsk konst och kultur i utlandet</p>
<p>Kulturpresentationen ses som väsentlig för den bild som skapas av Norge i utlandet. Norska UD lägger vikt vid att presentera det moderna Norge med ett aktivt och nyskapande konst- och kulturliv. Ett huvudmål är att skapa förutsättningar för en internationalisering av norskt konst- och kulturliv genom stöd till samarbetsprojekt, erfarenhetsutbyte, nätverksbyggande och partnerskap. Ledord som kontinuitet, kvalitet och koncentration skall genomsyra verksamheten.</p>
<p>UD:s kulturarbete är i huvudsak riktat mot länder av särskilt kulturellt intresse för Norge, i första hand ett antal centrala länder i Europa samt USA och Japan. Huvuduppgiften är att bistå norskt kulturliv att internationalisera sig, skapa nätverk, och ge stöd till projekt av hög kvalitet. Tanken är att konstarter som bildkonst, konsthantverk, design, arkitektur, litteratur, musik, teater, dans och film kan ge självständiga bidrag till en samlad förmedling av norska kulturuttryck. Man satsar också resurser på att inbjuda utländska experter och journalister inom kulturområdet.</p>
<p>Rådet för kultursamarbete är UD:s rådgivande kontakt- och informationsorgan i förhållande till konst- och kulturlivet i Norge. Det består av ett 20 tal representanter för norska kulturinstitutioner och fackorgan, och är ett forum för principdiskussioner och långsiktig planering om det internationella kulturutbytet.</p>
<p>Kultursamarbetet med utlandet har varit ett återkommande tema i norsk offentlig debatt. Mot bakgrund av en förnyad diskussion i press och kulturlivet i stort samt den ökade verksamheten inom området under 1990-talet gav UD hösten 1999 en oberoende forskargrupp i uppdrag att utarbeta en rapport om kulturens roll i norska utrikespolitik. Initiativet resulterade i rapporten ”Oppbrudd og fornyelse - norsk utenrikskulturell politikk 2001– 2005” som publicerades i januari 2000. Författarna drog bl.a. slutsatsen att den största utmaningen på fältet handlade om att balansera befintliga resurser med ambitionsnivån. Som ett resultat av rapporten gick UD samman med dåvarande Kultur- och utbildningsdepartementet (i dag Kultur og kirkedepartementet,  www.odin.dep.no/kkd ) m.fl. för att utarbeta en handlingsplan, som fick titeln ”Kulturkontakt i en åpen verden”. Rapporten lade också en del förslag inför det nationella firandet 2005. Ett annat konkret resultat var att UD fick en medelsökning om tio procent till stöd för internationell kulturverksamhet.</p>
<p>Andra viktiga norska organ inom det internationella kulturutbytet är Kunstfagutvalgene, Danseog Teatersentrum (www.scenekunst.no),  Musikkinformasjonssentret  (www.tono.no) , (www.oca.no) .</p>
<p>Norge saknar egna kulturinstitut i utlandet, men har ett tjugotal kultursamarbetsavtal med andra länder. Även norska regioner har ett internationellt kulturutbyte. Vid UD:s press- och kulturenhet arbetar ett antal tjänstemän enbart med stöd till de norska fylkeskommunernas internationella utbyte.</p>
<p>UD avsätter drygt 56 miljoner norska kronor årligen på internationell press-, informations och kulturverksamhet.</p>
<h2>Spanien</h2>
<p>Ansvaret för det internationella kulturutbytet och kulturfrämjandet i Spanien delas av Utrikesministeriet (www.mae.es) , Kulturministeriet (www.mec.es)  och Cervantesinstitutet (www.cervantes.es) . Det finns ingen särskild myndighet som i övrigt organiserar det internationella kulturutbytet.</p>
<p>Utrikesministeriet (UM) ansvarar för både kulturfrämjande och kultursamarbete/bistånd där respektive område har sin egen budget. Posten ”Statssekreteraren för internationellt samarbete och Iberoamerika” uppbar för år 2002 drygt 6,6 miljoner euro; posten “Spanska myndigheten för internationellt utvecklingssamarbete” drygt 2,5 miljoner euro; och Cervantesinstitutet 48,4 miljoner euro. Totalt avsattes således drygt 57,5 miljoner euro för internationell kulturverksamhet.</p>
<p>Utöver det kulturfrämjande som bedrivs vid spanska ambassader finns i spanskspråkiga länder där Cervantesinstitutet inte är verksamt s.k. ”Centros Culturales” (kulturhus). Ett sådant kulturhus öppnades bl.a. i Mexico City hösten 2002.</p>
<p>Spanien är starkt decentraliserat. Landets 17 delstater – s.k. autonoma regioner - har en stor självständighet med egna regeringar och parlament. Flera av delstaterna bedriver egen kulturfrämjande verksamhet i utlandet i olika former (se nedan). Från centralt håll är man också angelägen om att spegla Spaniens mångfasetterade kultur (genom dess regionala variationer) i utlandet genom den statliga främjandeverksamheten och man försöker komma ifrån den stereotypa bilden av landet. Internationellt kulturfrämjande utgör enligt spansk uppfattning en del av utrikespolitiken, vilket är ett av de få politikområden som inte är delegerade till regional nivå, varför regionernas egna internationella kulturaktiviteter samtidigt kan skapa en viss konflikt med den centrala regeringens politik. Cervantesinstitutet har ett relativt omfattande lokalt samarbete i utlandet med olika spanska regioner.</p>
<p>Cervantesinstitutet  är ett självständigt organ av stiftelsekaraktär och bildades år 1991. Hedersordförande i styrelsen är den spanske kungen och regeringschefen är ordförande. Styrelsen består i övrigt av bland andra utrikesministern, kulturministern, chefen för Cervantesinstitutet, chefen för Spanska Akademin samt representanter för den spanska och spanskamerikanska kulturvärlden. Cervantesinstitutets verksamhet inriktas på att främja det spanska språket, och kulturella satsningar har i mångt och mycket följt av denna verksamhet. Institutets verksamhet omfattar hela den spansktalande världen. Institutet har sammanlagt 40 utlandskontor, framförallt i USA, Europa och Nordafrika. Budgeten för 2003 uppgick till 56 miljoner euro.</p>
<p>Katalonien  är en internationellt mycket aktiv spansk autonom region. I Katalonien ligger ansvaret för kultursamarbete vid det regionala kulturministeriet ( Departament de Cultura , http://cultura.gencat.es ). År 1991 skapade ministeriet the Catalan Consortium for the External Promotion of Culture  (COPEC) för att tillsammans med Institut Ramon Llull  (www.llull.com)  driva sin internationella kulturpolitik i praktiken. COPEC har kontor i Barcelona, Bryssel, Berlin, Köpenhamn, London, Paris och Milano och stöder där utbytesmöjligheter för katalanskt kulturliv, konst och katalanskt deltagande vid kulturfestivaler m.m.</p>
<p>Det finns också ett par särskilda kommissioner med uppgifter inom det internationella kulturområdet:</p>
<p>Denna kommission ger råd om hur katalansk kultur kan och skall främjas i utlandet, och tillser att Katalonien deltar i den kulturella utvecklingen. Kommissionen består av framstående företrädare för katalansk konst och kultur.</p>
<p>Denna kommission ger råd om nya trender inom konst och kultursektorn, och söker samarbetsformer mellan kulturliv, forskning och näringsliv.</p>
<p>Liksom den kanadensiska provinsen Québec är Katalonien en relativt liten region med en minoritetskultur inom ett större land, och som upplever ett starkt behov av ett eget utbyte med andra länder och regioner för att hävda sin särart och undvika att dess kultur utarmas p.g.a. yttre tryck. Katalonien har också gjort stora vinster inte minst inom turistnäringen på att skapa efterfrågan och attraktion i sitt internationella kulturfrämjande.</p>
<p>Under perioden maj-september 2004 genomförs Barcelona Forum 2004  (www.barcelona2004.org)  – en stor internationell manifestation i samverkan med Unesco, och på ett gemensamt initiativ av den autonoma katalanska regeringen och den spanska regeringen. På tema kulturell mångfald, hållbar utveckling och fred, kommer hundratals konserter, föreställningar, seminarier, föredrag m.m. att äga rum, och arrangörerna räknar med att omkring 10 000 artister från hela världen medverkar i programmet.</p>
<h2>Storbritannien</h2>
<p>Brittiska Utrikesministeriet (T he Foreign & Commonwealth Office , FCO, www.fco.gov.uk ) är huvudman för British Council  (www.britishcouncil.org) , Storbritanniens organ för främjande av brittisk kultur och utbildning i utlandet. The Department for Culture , Media and Sport  (DCMC, www.culture.gov.uk ), liksom the Arts Council of England  (www.artscouncil.org.uk) , British Library  (www.bl.uk)  m.fl. har också viss internationell kulturverksamhet inom sina respektive områden. När kulturområdet berörs inom utrikespolitiken konsulteras DCMC, som också har ett huvudansvar för kultursamarbetet inom EU.</p>
<p>British Council  inrättades 1934 och har 218 kontor i 109 länder. FCO har en styrelseplats i dess Board of Trustees . British Council har följande strategiska mål för sin verksamhet:</p>
<p>• att skapa uppskattning av brittisk kreativitet och vetenskaplig innovationsförmåga bland människor runt om i världen, samt att förstärka dessa människors engagemang för den kulturella mångfalden i Storbritannien</p>
<p>• att öka kunskapen i omvärlden om den variation och kvalitet som finns inom den brittiska utbildningssektorn, att främja studier i det engelska språket, och att förstärka samarbete inom utbildningsområdet med andra länder</p>
<p>• att förstärka medvetenheten om Storbritanniens demokratiska värderingar och processer, och att arbeta i partnerskap med andra länder för att förstärka ”good governance” och mänskliga rättigheter</p>
<p>På grund av de höga fasta kostnaderna söker British Council aktivt efter nya former för representation och verksamhet i andra länder. I Tyskland har man stängt flera egna kontor och ersatt dessa med samarbetsavtal med tyska universitet. I vissa länder i det forna Sovjetunionen och i Afrika söker man samarbeta med t.ex. GoetheInstitut om lokaler m.m.</p>
<p>British Council har inget specifikt uppdrag att arbeta med utvecklingsbistånd, men avsätter en betydande del av sin kulturella verksamhet i u-länder till att belysa frågor om fattigdom, mänskliga rättigheter och miljö. Generellt arbetar British Council mycket med att utveckla sina Internetbaserade tjänster. Exempel på detta är ett med FCO gemensamt projekt, ”The Internet Bus Project”, som genomfördes i Polen under 2002, och dess satsning på utbildningscentra i engelska i Ryssland.</p>
<p>Omsättningen för perioden 2003–2004 beräknas uppgå till £479 miljoner, varav FCO står för ett bidrag om £164 miljoner. Det kan noteras att brittiska National Lottery  (www.nationallottery.co.uk)  under perioden 1996–2002 avsatte 54£ miljarder till stöd för kultur, sport, välgörenhet, utbildning, hälsa och miljö.</p>
<h2>Tyskland</h2>
<p>Enligt den tyska författningen är kulturfrågor i huvudsak ett delstatligt ansvar, och de sexton delstaterna värnar sina rättigheter mycket noga. Förbundsregeringen och dess organ tillerkänns därför enbart ett begränsat antal uppgifter. I Tyskland finns exempelvis ingen nationell kulturminister. En post som statssekreterare ( Staatsminister, Beauftragter der Bundesregierung für Kultur und Medien,  dvs. regeringens utsedde för kultur- och mediefrågor) i förbundskanslerns kansli inrättades dock i samband med att förbundskanslern Gerhard Schröder tillträdde sin post.</p>
<p>Ansvaret för förbundsrepublikens internationella kulturpolitik ligger på Utrikesministeriet ( Auswärtiges Amt,  AA www.auswaertiges-amt.de) där det finns en relativt stor avdelning som sysslar med dessa frågor. Där ligger exempelvis ansvaret för Tysklands deltagande i EU:s kultursamarbete. I EU:s ministerråd företräds Tyskland av ovan nämnde statssekreterare, men där alltid tillsammans med en av delstaternas Kulturministerkonferenz  (samarbetsorgan för de sexton delstaternas kultur- och utbildningsministrar) utsedd representant.</p>
<p>På AA:s kulturavdelning ligger också ansvaret för Goethe-Institut (www.goethe.de)  och de särskilda kulturråd som arbetar vid viktigare tyska ambassader.</p>
<p>Det regionala kulturutbytet är på många håll intensivt. Många av de större städerna och regionerna har särskilda ansvariga för detta arbete och vissa förbundsstater, t.ex. Nordrhein-Westfalen och Bayern, lägger ned betydande belopp.</p>
<p>Den viktigaste institutionen i tysk internationell kulturpolitik är Goethe-Institut  Inter Nationes,  i vardagslag benämnt Goethe-Institut. Namnet är ett resultat av en sammanslagning av två organisationer med besläktade verksamheter den 1 januari 2001. Institutet är en fristående stiftelse, och dess huvudkontor ligger i München.</p>
<p>Goethe-Institut har 125 kontor utomlands i sammantaget 76 länder. Betydande neddragningar har skett under senare år. Antalet anställda uppgår till drygt 3 000. För 2002 hade institutet en budget på ca 242 miljoner euro, varav en tredjedel var självfinansiering.</p>
<p>Institutet har till uppgift att främja det tyska språket, kulturellt samarbete och spridning av kunskap om Tyskland. Kulturutbytet är brett och omfattar inte bara konst utan även vetenskap och utbildning. Projekt i båda riktningarna kan främjas.</p>
<p>Verksamheten styrs självständigt av styrelsen inom gränserna för ett ramavtal mellan förbundsrepubliken och institutet. Institutet har ett nära samarbete med AA, men finansieras huvudsakligen av medel direkt från förbundsregeringen.</p>
<p>Goethe-Institut  och  Bundesministerium für Bildung und Forschung (förbundsministeriet för utbildning och forskning,  www.bmbf.de ) har skapat en särskild arbetsgrupp för att främja intresset utomlands för Tyskland som utbildnings- och vetenskapsland. Dess slagord är ”High Potentials!”. Därutöver bedriver såväl utrikessom utbildningsministeriet verksamhet inom ramen för EU:s utbildningsprogram.</p>
<p>Förbundsrepubliken har också en rad andra kulturaktiviteter, t.ex. den akademiska utbytesverksamheten. Denna senare kostade cirka 100 miljoner DM år 2001. En viktig roll spelar här Deutscher Akademischer Austauchdienst  ( www.daad.de ), en organisation som delar ut stipendier inom olika konst och kulturområden och som exempelvis i Berlin driver en omfattande verksamhet liknande den som IASPIS sysslar med i Sverige.</p>
<h2>Österrike</h2>
<p>Utrikesministeriet,  Bundesministerium für auswärtige Angelegenheiten (BmaA,  www.bmaa.gv.at ), har huvudansvaret för presentation av österrikisk kultur utomlands. Detta sker huvudsakligen med hjälp av ”Österreichisches Kulturforum” (se nedan). Målen för BmaA:s internationella kulturverksamhet formuleras i ett policydokument från 2001 med titeln  ”Auslandkulturkonzept NEU 2001–2005”, och formuleras enligt följande observationer:</p>
<p>• Kultur präglar bilden av Österrike i omvärlden. För de flesta människor sker kontakten med Österrike via kulturen.</p>
<p>• Kulturpolitik är en del av den internationella konkurrensen, och en aktiv internationell kulturpolitik är därför av vitalt intresse för Österrike.</p>
<p>• Internationell kulturpolitik innebär för Österrikes del, med hänsyn till globaliseringen och standardiseringen, att säkra dess unika identitet.</p>
<p>• Internationell kulturpolitik är en beståndsdel i internationellt förebyggande av konflikter och ”post conflict management”.</p>
<p>Vidare identifieras tio viktiga principer för landets internationella kulturverksamhet: 1. Det internationella intresset för österrikisk kultur fordrar en aktiv internationell kulturpolitik. 2. Internationellt kulturarbete utförs som en service till österrikiska medborgare engagerade i kulturella aktiviteter och till deras utländska samarbetspartners. 3. Österrikes geografiska fördel som ett kulturellt centrum – en av landets främsta fördelar i främjandet – måste också tas tillvara som ett instrument i landets utrikespolitik. 4. Den kulturella basen för den europeiska integrationen måste stärkas. 5. Strukturer måste vara flexibla: ”think global, act local”. 6. Den internationella kulturpolitiken bör bestå av både innovation och tradition, och av  ”avant-garde” och ”mainstreaming” som ett uttryck för pluralismen i österrikisk kultur. 7. Våra internationella kulturinstitutioner kan förmedla kompetens inom särskilda områden. 8. Österrikes internationella kulturpolitik ger stöd till mobilitet inom forskning och utbildning. 9. Internationell kulturpolitik är ett aktivt och kreativt element inom Österrikes kulturpolitik. 10. Internationell kulturpolitik garanterar att Österrikes internationella image inte enbart formas av andras uppfattningar; vi vill kunna förmedla vår egen bild.</p>
<p>Målen för Österrikes internationella kulturpolitik perioden 2001– 2005 anges med utgångspunkt från detta vara följande:</p>
<p>• ”Vinna vänner och påverka folk”</p>
<p>• illustrera den kulturella mångfalden i Österrike och Europa</p>
<p>• stärka vårt traditionella nätverk av internationella partners och kulturella policyinstitutioner</p>
<p>• använda faktorer av internationellt intresse till Österrikes fördel</p>
<p>• uppnå styrka att kunna påverka uppfattningen i omvärlden om våra traditioner och kulturella sammanhang</p>
<p>• ta initiativet i den internationell kulturella process som påverkar Österrike (en aktiv utveckling av projekt)</p>
<p>Med utgångspunkt från detta policydokument har en uppgradering av befintliga internationella kulturinstitutioner skett sedan 2001, inte minst genom att sammanföra dessa under ett och samma paraply med gemensam logotyp och ”corporate identity”. Dessa kulturinstitut och större kulturavdelningar vid ambassader samlas under beteckningen ”Österreichisches Kulturforum”. Direktörerna för respektive Kulturforum  har i uppdrag att tillsammans med utrikesministeriets kulturpolitiska enhet utarbeta en specifik uppdragsbeskrivning och strategi för verksamheten.</p>
<p>Totalt förfogar Österrike över ett nätverk av 28 stycken Kulturforum  (Ankara, Belgrad, Berlin, Bern, Bratislava, Bryssel, Budapest, Bukarest, Istanbul, Kiev, Krakow, Ljubljana, London, Madrid, Milano, Moskva, New York, Ottawa, Paris, Prag, Rom, Stockholm, Teheran, Tel Aviv, Tokyo, Warszawa, Washington D.C. och Zagreb). Kulturhuset i Belgrad öppnades 2001, och tio år efter en arkitekttävlan öppnades det 24-våningar höga kulturhuset på 52:a gatan i New York i april 2002. Skapelsen har rosats av kritikerna men kritiserats av den österrikiska riksrevisionen då byggnadskostnaderna väsentligt överskridit den ursprungligen beräknade kostnaden för projektet. Även Österrikes ambassad i Berlin är inrymt i ett så stort byggnadskomplex att man där kan tala om ett eget kulturhus.</p>
<p>Dessa Kulturforum, samt övriga ambassader och generalkonsulat, de s.k. Österrikebiblioteken (se nedan), Österrikesinstituten (se nedan) och multilaterala institutioner som EU-kommissionen och Europarådet uppges samtliga utgöra instrument för landets internationella kulturverksamhet. Generellt kan dock sägas att Österrike prioriterar sitt närområde, grannländerna i Central- och Östeuropa samt Balkan.</p>
<p>Vid utlandsmyndigheterna gäller att ambassadörer och generalkonsuler har en egen förstärkt budget för kulturella aktiviteter. Kulturattachéerna vid Kulturforum  tillhör BmaA, med undantag för ambassaderna i Moskva och i Prag, där de är sidorekryterade. Vid övriga ambassader och generalkonsulat ingår handläggandet av kulturfrämjandet i någon av de utsändas arbetsuppgifter.</p>
<p>Utrikesministeriets operativa kulturbudget budget uppgår till ca 5 miljoner euro per år. Om personal-, hyres- och övriga fasta kostnader inkluderas uppskattas budgeten till 28–30 miljoner euro årligen.</p>
<p>Österreich Institut GmbH  ( www.oesterreichinstitut.at ) grundades 1997 av utrikesministern, har sitt säte i Wien och finansieras av BmaA. Det finns Österrikeinstitut i Warszawa, Krakow, Budapest, Bratislava och Milano. Instituten genomför språkkurser i tyska, främjar och stöder tyskundervisningen som undervisning i främmande språk och arbetar med intresserade ut- och inländska partnerinstitutioner på fackområdet tyska som främmande språk. Som extra material för undervisningen ges tidskriften ”Österreich Spiegel” ut med fyra nummer per år. Denna hjälper till att sätta en österrikeaccent på undervisningen. Sedan oktober 2001 erbjuds även ett landfakta- och språkpaket på Internet. Enligt BmaA skall Österikeinstituten ses som en del av landets kulturaktiviteter utomlands. Samarbete mellan instituten och andra initiativ och satsningar i Österrikes internationella kultur- och näringslivspolitik är vanliga. 1989 började BmaA inrätta Österrikebibliotek , främst i Central- och Östeuropa. Idag finns det 44 bibliotek i 20 länder. Biblioteken skall ses som ett innovativt och flexibelt instrument i landets internationella kulturpolitik. De byggs upp i partnerskap i befintliga utrymmen i värdlandet (bibliotek och universitet) i städer där inga österrikiska utlandsmyndigheter finns på plats. Biblioteken erbjuder information om österrikisk kultur (böcker, videoband, tidningar, tidskrifter och tillgång till online-medier). Driftskostnaderna står huvudsakligen den lokala partnern för. Utrikesministeriet fungerar som "content provider" (grundutrustning med böcker, årlig inköpsbudget, stipendier till Österrike, fortbildningsseminarier osv.).</p>
<p>Med en årsbudget på mindre än 7 500 euro per bibliotek är denna del av kulturarbetet i utlandet ett exempel på hur man genom synergi och ett målinriktat arbete för ”österrikeintresse” i utlandet effektivt och ändamålsenligt kan utnyttja begränsade resurser.</p>
<p>Österrike är en federal stat. Delstaterna och städer har egna representationskontor utomlands. Enbart Wien har t.ex. mer än tio utlandskontor, framför allt i grannländerna. Från centralt håll ser man positivt på detta och uppmuntrar sådana steg. Man eftersträvar en koordinering mellan statliga och regionala satsningar i grannländerna i Central- och Östeuropa och på Balkan och försöker få med sig österrikiska städer i detta arbete. Utrikesministeriet samarbetar med delstater och städer i större projekt utomlands, så t.ex. i samband med Sankt Petersburgs 300-årsjubileum 2003. I s.k. ”Landeskulturreferententagungen” stämmer kulturpolitiska representanter på politisk och tjänstemannanivå från utrikesministeriet, delstaterna och städerna av med varandra.</p>
<p>Några centraleuropeiska länder med Österrike i spetsen tog år 2001 inititativ till ett kulturellt samarbete under parollen ”Platform Culture – Central Europe”. Tanken var inledningsvis att stärka de centraleuropeiska ländernas ställning inom EU vid utvidgningen av EU, men har snabbt utvecklats till ett kulturellt samarbete med bredare internationell inriktning. Gruppen har tillsammans genomfört evenemang i bl.a. Italien och Spanien, och beslutade nyligen att upprätta ett gemensamt kulturhus i Peking. Samarbetet mellan de kulturinstitutioner som ingår i gruppen av länder skapar i ett slag ett internationellt nätverk av 700 ”contact points”.</p>
<h2>Bilaga 9</h2>
<h2>Förkortningar, akronymer och hemsideadresser</h2>
<p>N Näringsdepartementet  www.naring.regeringen.se</p>
<p>NORDICOM Nordiska Dokumentationscentralen för Masskommunikationsforskning www.nordicom.gu.se</p>
<p>NORDSCEN Nordiskt center för scenkonst www.nordscen.org</p>
<h2>Bilaga 10</h2>
<h2>Förteckning över personer/ organisationer som utredningen träffat eller haft kontakt med</h2>
<p>Adolfsson-Goldman Karin, Marketing Manager, Sveriges Radio Adriaanssen Ellen, SICA, Nederländerna</p>
<p>Adsenius Mikael, tidigare enhetschef, Moderna Museet Ahlander Dag Sebastian, tidigare Generalkonsul i New York Alassaad Jonas, Mosaikredaktionen, Sveriges Television Allerstrand Sven, GD, Statens Ljud- och bildarkiv Almqvist Katarina, programansvarig, KK-stiftelsen Amberla Kai, Informationscentralen för finländsk musik Andersson Magnus, gitarrist</p>
<p>Ask Ingrid, ambassadsekreterare, Sveriges ambassad i Pretoria Backman Karin, Senior Advisor Kommun/landstingsförbundet Becker Ann-Sofie, Kulturbro (Danmark)</p>
<p>Belfrage Frank, ambassadör, Sveriges ambassad i Paris Bergdahl Gunnar, tidigare chef för Göteborg Film Festival Berggren Håkan, tidigare ledamot i Svenska institutets styrelse</p>
<p>Bergström Kristina, kultursekreterare, Norrbottens läns landsting van Beusekom Jaap, dir., National Pop Instituut, Nederländerna Bjurman Peder, frilansproducent</p>
<p>Björfors Tilde, cirkusdirektör, Cirkus Cirkör</p>
<p>Björk Christina, ledamot i Svenska institutets styrelse Bladh Agneta, statssekreterare, Utbildningsdepartementet Bolme Tomas, ordförande, Teaterförbundet</p>
<p>Bothorp Helena, pressråd, Sveriges ambassad i Oslo Britten Wayne, BBC, Storbritannien</p>
<p>Burin des Roziers Laurent, Sous-directeur, Utrikesministeriet, Frankrike Carlsson Sture, konserthuschef och tidigare ledamot i Svenska institutets styrelse Cassim M F, Portfolio Committee for Culture, Parliament of South Africa Cegielski Piotr, direktör, Polska institutet i Stockholm</p>
<p>Collett Chantal, Visual Arts and Crafts Academy, Sydafrika Cronholm Margareta, avdelningschef, SVT</p>
<p>Curman Peter, ordförande, KLYS (expert i utredningen) Daal Carin, projektledare för expertkompetens, KK-stiftelsen Dahl Christer, Vice VD, Stockholms Stadsteater</p>
<p>Dahlin Jan, landsarkivarie, Landsarkivet i Lund (expert i utredningen) Dinkelspiel Ulf, VD, Exportrådet</p>
<p>Dorsman Ferdinand, Utrikesministeriet, Nederländerna Edgren Åsa, General Manager, ADEKWHAT Dance Company</p>
<p>Egeström-Rabot Birgitta, bitr. direktör, Centre Culturel Suédois Eineborg Kristina, ambassadsekreterare, Sveriges ambassad i Köpenhamn Ekwinski Andrzej, Stiftelsen Vardö-seminariet</p>
<p>Eldh Nina, Corporate VP Sony Ericsson, Storbritannien Ellingsen Karl-Einar, direktör, Svenskhemmet Voksenåsen, Norge</p>
<p>Engel Ann Mari, unionssekreterare, Svensk Teaterunion – Svenska ITI Englund Claes W, direktör, Svensk Scenkonst</p>
<p>Engman Lars, ledamot i Svenska institutets styrelse Engström Bondy Beatrice, JMD, Kreab, Storbritannien</p>
<p>Engström Mats, Director of Artistic Planning, Kungliga Filharmonikerna Ericsson Wärn Karina, tf. VD, IASPIS</p>
<p>Eriksson Anders, press- och kulturråd, Sveriges ambassad i Helsingfors Eriksson Claes, kansliråd, Kulturdepartementet (expert i utredningen) Eriksson Lars O, CODE (Contemporary Design)</p>
<p>Eriksson Mats, administrativ chef och producent, Backateatern</p>
<p>Erson Pia, kulturråd, Sveriges Ständiga Representation vid Europeiska Unionen Etzler Inger, redaktionschef, Mosaik, Sveriges Television</p>
<p>Faragó Lars, ordförande, Riksföreningen för Folkmusik och Dans Forsberg Stefan, VD, Kungliga Filharmonikerna</p>
<p>Forsström Per, Svenska Musikfestivaler Frambäck Barbro, styrelseordförande, ASSITEJ</p>
<p>Frans Joe, riksdagsledamot (s), Folkets Hus i Rinkeby</p>
<p>Fred Gertrude, producent, Kungliga Filharmonikerna</p>
<p>Freivalds Laila, utrikesminister samt tidigare VD, Svensk Scenkonst Fridell Lena, dramaturg, Backateatern</p>
<p>Föllesdal Elizabeth, VD, Forum for kultur og naringsliv, Norge Förster Monica, formgivare</p>
<p>Gesang Karlström Eva, överintendent, SMVK (expert i utredningen) Gifford Roger, General Manager, SEB, Storbritannien</p>
<p>van Graan Mike, Arts and Culture Consultants, Sydafrika Granberg Anders, marknadschef, Piteå kommun Granström Majlis, chef, Norrbottens läns landsting Gurinder Jan-Olof, chef (samhälle och omvärld), SVT</p>
<p>Gustafson Lars-Olof, avdelningsdirektör, Konstnärsnämnden (expert i utredningen) Gäfvert Björn, förste arkivarie, Krigsarkivet</p>
<p>Göransson Bo, generaldirektör, Sida Haglund Christer, Vice President, Finnair</p>
<p>Halberg Ljung Christian, orkesterchef, Malmö SymfoniOrkester Hall Bengt, VD, Kungliga Operan</p>
<p>Hallén Peter, ordförande, Intresseföreningen för Upplevelseindustrin Hallgren Ronnie, VD, Västsvenska teater och dans</p>
<p>Halm Niels, Internationella Kultursekretariatet, Danmark Hanhijoki Marjatta, Finlands Konstnärssällskap</p>
<p>Hansen Diana, Director, Somerset House, Storbritannien Hansen Matthias, ambassadsekreterare, Tysklands ambassad Hansen Rolf Willy, direktör, Utenriksdepartementet, Norge Hauge Sigvald, Norges ambassad i Köpenhamn</p>
<p>von Hausswolff Carl Michael, konstnär Hedberg Per, Stockholms Saxofonkvartett</p>
<p>Hedman-Björling Lilian, sekreterare, Svenska forskningsinstitutet i Istanbul Helaniemi Ulla-Maria, Deputy DG, Utrikesministeriet, Finland</p>
<p>Hellman Gunilla, Director, Svenska kulturfonden, Finland Hellstén Frank, kulturråd, Finlands ambassad i Köpenhamn Hendrixon Uno, musikproducent</p>
<p>Henningsson Jan, direktör, Svenska institutet i Alexandria</p>
<p>Hjertonsson Ulf, ambassadör, Sveriges ambassad i Helsingfors Hjorth Hans, Falun Folk Music Festival</p>
<p>Hoberg Birgitta, internationell sekreterare, Riksantikvarieämbetet (expert i utredningen)</p>
<p>Holmquist Åke, Ständig Sekreterare, Kungl. Musikaliska Akademien Holmstrup Klaus, kulturchef, Nordiska ministerrådet</p>
<p>Huldt Johan, VD, Svensk Form</p>
<p>Hurkmans Ben, Fonds voor Amateurkunst en Podiumkunsten, Nederländerna Häggstrand Patrik, fastighetsförvaltare, Statens fastighetsverk</p>
<p>Högberg Pereric, ambassadsekreterare, Sveriges ambassad i Pretoria Ingebretsen Kjell, operachef, Göteborgsoperan</p>
<p>Iremark Ingrid, presschef, Utrikesdepartementet (expert i utredningen) Ivarsson Gunilla, Diversity Advisor, Sveriges Radio</p>
<p>Jahren Helén, musiker</p>
<p>Johansson Kennet, chef, Malmö Museer</p>
<p>Johansson Kent, regionråd Västra Götalandsregionen Johansson Roger, tidigare ledamot i Svenska institutets styrelse</p>
<p>Johansson Blomstrand Lena, enhetschef, Sida (expert i utredningen) Jonsson Elisabet, handläggare, Sveriges ambassad i Haag</p>
<p>Jonsson Frídrík, ambassadråd, Islands ambassad i Köpenhamn Jonsson Per Erik, artstudiosnet</p>
<p>Julius Victor, Department of Arts and Culture, Sydafrika Jönsson Mats, specialrådgivare, Nordiska kulturfonden Jörgensen Fredrik, ambassadråd, Sveriges ambassad i Rom Karlsson Claes, producent, Kulturhuset i Stockholm Karlsson Jan O, bistånds- och migrationsminister</p>
<p>Klein Emelie, pressansvarig, Sveriges Rese- och Turistråd AB Kleveland Åse, VD, Svenska Filminstitutet (expert i utredningen) Knutsson Christina, Director, Invest in Sweden Agency London Kumlin Ewa, frilansproducent och ledamot i Svenska institutets styrelse Kvarnström Kenneth, koreograf</p>
<p>Kåver Göran, länsmusikchef, Musik i Uppland Laakkonen Johanna, Danscentrum, Finland Lansing Per-Olof, Vice President, Exportrådet</p>
<p>Larsson Gudmund, tidigare ledamot i Svenska institutets styrelse Larsson Mika, kulturråd, Sveriges ambassad i Warszawa Lassinantti Anna, länskulturchef, Västerbottens läns landsting Laurin Dan, musiker</p>
<p>Lepp Hans, enhetschef, Svenska institutet (expert i utredningen) Leroux André, National Arts Council of South Africa</p>
<p>Levin Annika, direktör, Centre Culturel Suédois</p>
<p>Lidström Bengt, generalsekreterare, Svenska Musikfestivaler Liljeson Lars, ambassadråd, Sveriges ambassad i Pretoria Lind Ingela, tidigare ledamot i Svenska institutets styrelse Lindskog Gerda Helena, verksamhetsledare, ÖFÖC</p>
<p>Lundblad Christer, Managing Director, Export Music Sweden AB Lundgren Lars, utredare, Västra Götalandsregionen</p>
<p>Lundström Jan-Erik, direktör, BildMuseet Umeå universitet Länsipuro Yrjö, Director General, Utrikesministeriet, Finland Macartney Kenneth, Counsellor, Canadian Embassy MacKenzie Ruth, Artistic Dir., Chichester Festival Theatre, UK Magnusson Börje, vice direktör, Svenska institutet i Rom Magnusson Leif, institutionschef, Mångkulturellt Centrum Malmcrona Niclas, generalsekreterare, ASSITEJ</p>
<p>Martinsson Martin, direktör, Musik i Skåne och ledamot i Svenska institutets styrelse Marttinen Anna-Maija, direktör Hanaholmens kulturcentrum, Finland</p>
<p>Mattsson Christina, styresman, Nordiska museet</p>
<p>Mbalo Khalipha Eddie, CEO, National Film and Video Foundation, Sydafrika Melin Sten, ordförande, Föreningen Svenska Tonsättare</p>
<p>Mohammed IG, Portfolio Committee for Culture, Parliament of South Africa Mulk Inga-Maria, direktör, Ajtte Svenskt Fjäll- och Samemuseum</p>
<p>Möller Marianne, Senior Adviser, Nordiska ministerrådet de Neef Taco, Mondriaan Foundation, Nederländerna Nejad Mehr Rasoul, Kulturföreningen Farhang</p>
<p>Neuman Anita, informationshandläggare, Sveriges ambassad i London Neuman David, direktör, Magasin 3</p>
<p>Niel Tony, Gemeente Amsterdam, Nederländerna Nilson-Dag Christina, informationschef, Svensk Form Nilsson Benita, marknadschef, Nordiska akvarellmuseet Nilsson Helena, ambassadör, Sveriges ambassad i Pretoria Nilsson Ivo, tonsättare</p>
<p>Nilsson Katarina, arkitekt SAR/MSA, Sveriges Arkitekter Nilsson Wivi-Anne, kamrer, Svenska institutet i Rom Nittve Lars, museidirektör, Moderna Museet</p>
<p>Nordenson Helen, ambassadsekreterare, Sveriges ambassad i Pretoria</p>
<p>Rydmark Pernilla, handläggare, VINNOVA Sandberg Roland, chef, STIM/Svensk musik</p>
<p>Sandgren Torgny, Programmes Officer, Ungdomsstyrelsen Santillo Frizell Barbro, direktör, Svenska institutet i Rom Schaer Charlotte, Project Officer, Johannesburg, Sydafrika Scheja Staffan, musiker</p>
<p>Schiptjenko Marina, gallerist</p>
<p>Schottenius Maria, kulturråd, Sveriges ambassad i London Schwanck Iris, Informationscentralen för Finlands litteratur Schwartz Garry, ICN, Nederländerna</p>
<p>Selepe Sidney, Department of Arts and Culture, Sydafrika da Silva Charlotte, handläggare, Sveriges ambassad i London Sinclair-Jones Ruth, Ass. Director, British Council Sjöström Johan, intendent, BildMuseet Umeå universitet Skala Björn, ambassadör, Sveriges ambassad i Haag</p>
<p>Spoel Jolanda, Cosmic Theater, Nederländerna</p>
<p>Strandänger Mikael, VD, Föreningen Kultur och Näringsliv Stålberg Krister, direktör, Svenska kulturfonden, Finland Stålne Björn W, direktör, Rikskonserter (expert i utredningen) Summers Andrew, Design Council, Storbritannien</p>
<p>Sunar Ozan, VD, Södra Teatern</p>
<p>Sundberg Lena, handläggare, Svensk Danskommitté, Svensk Teaterunion – Svenska ITI Sundin Martin, rådgivare, Nordiska ministerrådet</p>
<p>Svenson Per, avdelningschef, Statens kulturråd (expert i utredningen) Svensson Börje, koncernchef, Kultur i Malmö</p>
<p>Svensson Per-Erik, VD, Filmpool Nord</p>
<p>Säve Söderbergh Bengt, ledamot i Svenska institutets styrelse Söder Annika, statssekreterare, Utrikesdepartementet</p>
<p>Söder Sven-Eric, statssekreterare, Näringsdepartementet Teurlings Maria, Trans Artists</p>
<p>Theorell Anita, f.d. chef för Sidas Enhet för Kultur och Medier Thews Jan, fastighetschef, Statens fastighetsverk</p>
<p>Ulvskog Marita, kulturminister</p>
<p>Viirman Ants, sektionschef, Kommun/landstingsförbundet</p>
<p>Vlaar Maria, Stichting Nederlands Literair Produktieen Vartalingenfonds, Nederländerna Wachtmeister Marika, VD, Stiftelsen Wanås Utställningar</p>
<p>Wari Themba, Department of Arts and Culture, Sydafrika Westberg Erik, professor, Musikhögskolan i Piteå Westerberg Bengt, ordförande i Svenska institutets styrelse Westerlund Kerstin, antikvarisk chef, Statens fastighetsverk Westeson Björn, avdelningschef, Riksutställningar Westling Karin, koordinator, Västerbottens läns landsting</p>
<p>Westman Nancy, kulturråd, Sveriges ambassad i Washington D.C. Whybrow Graham, Royal Court Theatre, Storbritannien Wiklund Christer, prefekt, Musikhögskolan i Piteå</p>
<p>Wondimu Teshome, konsulent, Länsmusiken i Stockholms län (expert i utredningen) Wozencraft Anne, Director of Personnel, British Council</p>
<p>Wrigstad Staffan, ambassadör, Sveriges ambassad i Rom Zander Susanne, utredare, Ungdomsstyrelsen Zetterberg Jan, teaterchef, Dansens hus</p>
<p>Ådahl Karin, direktör, Svenska Forskningsinstitutet i Istanbul Åhlvik Clara Skoog, VD, Svensk Form</p>
<p>Åman Jan, direktör, Färgfabriken</p>
<p>Österholm Rolf, Vice VD, Kungliga Filharmonikerna</p>
<p>Österling Fredrik, generalsekreterare., Föreningen Svenska Tonsättare</p>
<p>Centralmuseernas samarbetsråd</p>
<p>KLYS internationella grupp</p>
<p>SIM-gruppen (Samrådsgruppen för Internationella Musikfrågor)</p>
<p>Utredningen har också träffat eller haft kontakt med tjänstemän vid Utrikesdepartementet, Utbildningsdepartementet, Kulturdepartementet, Svenska institutet, Sida, Statens kulturråd, Konstnärsnämnden, Svenska Filminstitutet, Rikskonserter, Riksarkivet, Riksantikvarieämbetet och Statens Museer för Världskultur.</p>
