<h1>Sammanfattning</h1>
<h2></h2>
<p>På uppdrag av delegationen för arbetsplatslärande vid yrkesintroduktionsanställningar, hädanefter kallad YA-delegationen, har YA-sekretariatet initierat en studie baserad på intervjuer med yrkesintroduktionsanställda, hädanefter kallade YA-anställda. Studien är genomförd av Ulrika Berg Olofson på uppdrag av YA-delegationen. Syftet med studien är att lära mer om hur lärandet går till på arbetsplatsen utifrån den anställdes perspektiv.</p>
<p>Flera intervjuade uttrycker att progressionen i lärandet, att gå från att utföra enklare uppgifter till svårare, ökar motivationen för både arbetet i sig och för det fortsatta lärandet. De YA-anställda vill gärna få utmaningar och känna att de klarar av arbetet och att de lär sig mer och mer.</p>
<p>En viktig roll i lärandet har den handledande kollegan. Flera av de intervjuade lyfter fram att en handledare behöver vara lugn, ha tålamod och låta det få ta tid när den YA-anställde lär sig och utför sina arbetsuppgifter. Den YA-anställde behöver få tid att pröva sig fram, ställa frågor, göra fel och testa igen. De intervjuade tycker det är viktigt för lärandet att handledaren lägger tid på att ge konstruktiv feedback, både positiv och negativ.</p>
<p>De arbetsplatser som besöktes har samtliga blivit beviljade ekonomiskt stöd från Arbetsförmedlingen. Det innebär att det finns en utbildningsplan och en utsedd handledare för varje YA-anställd. Endast en av de intervjuade kände till vem hens formellt utsedda handledare var. Ingen av de intervjuade kände till sin utbildningsplan. Det går inte att dra några slutsatser utifrån intervjuerna om hur detta har påverkat lärandet. Samtliga intervjuade upplever sig ha fått den handledning de behövt för att lära sig arbetet. Det går inte heller att utesluta att lärandet utgår ifrån planeringen i utbildningsplanen fast de YA-anställda inte känner till detta.</p>
<p>Inledning</p>
<p>Bakgrund</p>
<p>YA-delegationen ska enligt regeringens direktiv samla och sprida information om hur ett väl strukturerat och relevant lärande kan utformas samt följa och analysera hur förutsättningarna för lärande inom ramen för yrkesintroduktionsanställningarna utvecklas. YA-delegationen har även fått ett muntligt förtydligande av uppdraget om att sprida information om och främja anställningsformen.</p>
<p>YA-sekretariatet har i en förstudie publicerad oktober 2017 och i en studie publicerad februari 2018 frågat arbetsgivare som anställt på yrkesintroduktionsavtal hur anställningsformen, arbetsplatslärandet samt informationen om yrkesintroduktionsanställningar fungerar. Förstudien visade att arbetsgivare är övervägande positiva och kan tänka sig att använda anställningsformen igen. Enligt arbetsgivarna får de yrkesintroduktionsanställda i stor utsträckning erbjudande om fortsatt anställning. Studien visade att arbetsgivarna främst tycks behöva rekrytera på grund av ökad arbetsbelastning. Orsaken till att de valt att anställa på just yrkesintroduktionsavtal är anställningsformens lärandedel. Studien visade också att det är relativt vanligt att de yrkesintroduktionsanställda har flera handledare under YA-perioden. Långt ifrån alla handledare har genomgått en handledarutbildning. Dock har handledarna ofta erfarenhet av att handleda på arbetsplatsen.</p>
<p>För att komplettera arbetsgivarnas perspektiv i de tidigare studierna, gav YA-delegationen YAsekretariatet i uppdrag att genomföra en studie baserad på intervjuer med YA-anställda. Upplägget med YA-anställningar är en kombination av anställning och lärande. Det vanligaste är att den YAanställde lärs upp på arbetsplatsen av en handledare. Genom att intervjua YA-anställda ville YAdelegationen ta reda på hur lärandet går till, det vill säga hur de lär sig det som behövs för yrket.</p>
<p>Studiens genomförande</p>
<p>Syftet med studien är att lära mer om hur lärandet går till på arbetsplatsen utifrån den anställdes perspektiv. Frågor som legat till grund för studien har varit: Hur går det till när de lär sig? Hur ser bra förutsättningar för lärande ut? Hur är lärandet strukturerat? Hur följs lärandet upp?</p>
<p>Totalt har 15 YA-anställda, fördelade på 10 arbetsplatser, intervjuats. De är verksamma inom byggindustrin, gjuteri, kommunalt arbete, textilindustrin, VVS samt som elektriker och låssmed.</p>
<p>YA-delegationen har inga kontaktuppgifter till YA-anställda. För att få ut en intresseanmälan om att ställa upp på intervju mejlade YA-sekretariatet till de arbetsgivare som sekretariatet hade kontaktuppgifter till och fick på det sättet svar från fyra arbetsgivare med totalt fem YA-anställda. Av dem bokades tre anställda in för intervju och övriga två avböjde intervju på grund av tidsbrist. Därpå gick YA-sekretariatet ut med en andra förfrågan till sitt nätverk och fick svar från ett tiotal företag, varpå ytterligare 12 YA-anställda valdes ut för intervju. En av dessa ville bli intervjuad genom mejlväxling. Urvalet i det här skedet grundade sig på att få en variation mellan olika branscher.</p>
<p>Av de 15 intervjuade är 12 män och 3 kvinnor, vilket ger en könsfördelning på 80 % män och 20 % kvinnor. Enligt Arbetsförmedlingens statistik var fördelningen mellan män och kvinnor anställda på yrkesintroduktionsavtal år 2017 totalt sett 80 % respektive 20 %. Könsfördelningen i urvalet är därmed representativt med fördelningen av män och kvinnor anställda på yrkesintroduktionsavtal.</p>
<p>Intervjuerna har varit semistrukturerade. Inför intervjuerna förbereddes en intervjuguide med öppna frågor som inte skickades ut på förhand. Intervjupersonernas berättelser och svar fick styra intervjuernas struktur. Intervjuerna är genomförda av Ulrika Berg Olofson och av YA-sekretariatet.</p>
<p>Intervjuerna genomfördes på de YA-anställdas arbetsplatser. En anledning var att underlätta för de som ställde upp att bli intervjuade. En annan orsak var att telefonintervjuer inte bedömdes som lämpliga för ändamålet. Förhoppningen var att de YA-anställda skulle känna sig mer bekväma med att bli intervjuade om intervjuerna genomfördes i deras miljö. Ytterligare en orsak var att skapa en kontext till svaren. Kontexten ger en känsla av sammanhang vilket kan underlätta intervjun genom att till exempel ställa lämpliga följdfrågor.</p>
<p>För att de intervjuade skulle kunna prata fritt genomfördes intervjuerna i de allra flesta fall avskilt från kollegor och chef. Intervjupersonerna fick klara besked om att ingen skulle kunna identifiera dem i den slutliga rapporten.</p>
<p>Intervjuerna bandades och sammanfattningar utifrån intervjuerna skrevs ner. Sammanfattningarna har analyserats och analyserna ligger till grund för denna rapport. Ulrika Berg Olofson har gjort analyserna och skrivit rapporten.</p>
<p>Resultat</p>
<p>Det saknas ett nationellt register över arbetsgivare som anställer på yrkesintroduktionsavtal och därför går det inte att göra ett systematiskt urval av intervjupersoner, något som kan ha påverkat resultatet. Det är möjligt att de som trivs och tycker att lärandet fungerar bra, är de som ställer upp på en intervju.</p>
<p>Det finns dock en variation i materialet. En övervägande del av de intervjuade är positiva till sin tid som YA-anställda och hoppas på en framtid inom branschen. Gemensamt för dem är att de antingen kände till företaget eller branschen och aktivt sökte efter en arbetsplats inom den. Flera har fått eller kommer få tillsvidareanställning på samma arbetsplats. De intervjuade som är mindre positiva till sin tid som YA-anställd kände inte till arbetsplatsen eller vilken typ av arbetsuppgifter de skulle få utföra. För dem är en framtid inom branschen inte lika självklar.</p>
<p>I berättelserna om hur lärandet på arbetsplatserna har gått till är det endast små variationer mellan intervjuerna. Hur de intervjuade har fått lära sig jobbet på jobbet ser ungefär lika ut.</p>
<p>Det resultat som redovisas här grundar sig enbart på empiri från intervjuerna.</p>
<p>De intervjuade och företagen</p>
<p>Tre av arbetsplatserna i materialet hade 0–9 anställda, sex arbetsplatser hade 10–49 anställda och slutligen en arbetsplats hade över 250 anställda.</p>
<p>Av de intervjuade är fem verksamma inom kommunalt arbete, tre inom VVS respektive och tre som elektriker. Övriga fem intervjuade är verksamma inom byggindustrin, gjuteri, textilindustrin och låssmed.</p>
<p>Sju av de intervjuade hade gjort sin praktik och i något fall även sommarjobbat på arbetsplatsen, vilket sedan ledde till YA-anställning. Fem av de intervjuade fick YA-anställningen genom direkt rekommendation av Arbetsförmedlingen. Av dessa var fyra på samma arbetsplats. Tre av de intervjuade fick kontakt med arbetsplatsen genom privata kontakter eller skolan.</p>
<p>Går från att bli visad till att göra själv</p>
<p>Intervjupersonerna blev tillfrågade om hur de har lärt sig arbetet och de fick beskriva processen.</p>
<p>På samtliga arbetsplatser har lärprocessen för de YA-anställda i stora drag följt följande upplägg: Den YA-anställde har fått gå bredvid en erfaren kollega och titta på när hen har utfört arbetsuppgifter. Det momentet har vanligtvis varit kort, ungefär en arbetsdag. Därefter har den YA-anställde under handledning fått börja utföra liknande arbetsuppgifter själv. I takt med att hen lärt sig arbetsuppgifterna har hen fått lära sig fler uppgifter och så småningom fått börja arbeta lite mer på egen hand. I flera intervjuer berättar de YA-anställda hur de har gått från att inledningsvis ha tittat på till att nu arbeta mer eller mindre självständigt.</p>
<p>Det tycks vara av betydelse både för lärandet och för motivationen för arbetet att den YA-anställde får allt mer utmanande uppgifter och får arbeta på egen hand. Flera av de intervjuade uttrycker behovet att bli utmanade för att känna motivation för lärandet och för arbetsuppgifterna.</p>
<p>Det finns skillnader mellan hur de intervjuade upplever att de lär sig bäst. Intresset för teori är olika stort. Några tycker att de lär sig bäst om de får testa själva direkt. De tycker att teori är bra, och de har den med sig i bakgrunden som stöd, men det är inget som de behöver mera av. Andra tycker att teori är intressant och de vill gärna få båda delar i sin handledning. De vill både få handledning i det praktiska, men också den teoretiska bakgrunden till varför de gör som de gör.</p>
<p>De som har intervjuats tycker att det sätt som de har blivit lärda på har varit bra – att först bli visad och sedan få pröva själv. De intervjuade har fått frågan hur de själva skulle göra om de fick lära upp någon. Antingen har de svarat att de skulle göra på samma sätt som de själva blivit lärda, eller så har deras svar liknat det sätt som de beskriver att de har blivit lärda på.</p>
<p>På en av de 10 arbetsplatser som besöktes inleddes yrkesintroduktionsanställningen med en två veckors introduktionskurs för de YA-anställda. Fler personer anställdes samtidigt och gick introduktionskursen tillsammans. Till arbetsuppgifterna hör att inventera offentliga miljöer utifrån vissa givna kriterier. De som intervjuades här berättar att de under introduktionsveckorna fick lära sig hur de skulle bedöma de offentliga miljöerna utifrån dessa kriterier och hur de skulle registrera dem i ett program på en surfplatta. Efter introduktionskursen fick de YA-anställda testa på arbetet i praktiken tillsammans med en erfaren kollega. De flesta av de intervjuade tyckte att introduktionskursen var bra och lärorik, men det var när de fick gå bredvid kollegan och testa på uppgifterna själva under handledning som de faktiskt lärde sig arbetet. En av de intervjuade tyckte att introduktionskursen kunde ha kortats ner. Hen kände sig redo att börja jobba på riktigt innan kursen var slut.</p>
<p>Några av de övriga intervjuade har gått externa kurser inom ramen för sin yrkesintroduktionsanställning. En av de intervjuade går kurser för att ta yrkescertifiering. Flera av de intervjuade har haft möjlighet till externa kurser, men behovet har saknats då de redan har gått kursen inom ramen för sin gymnasieutbildning.</p>
<p>Lärandet styrs av inkomna jobb</p>
<p>På frågan om det finns någon planering för vad den YA-anställde ska lära sig visar det sig att ingen av de intervjuade känner till om de har en utbildningsplan.</p>
<p>Det som styrt innehållet i lärandet, utifrån de YA-anställdas perspektiv, är vilka arbeten och beställningar som kommit in. Tempo och innehåll på handledningen anpassas utifrån vad den YAanställde kan och hur fort hen lär sig. Även om de YA-anställda inte känner till någon utbildningsplan, är det i intervjuerna tydligt att lärandet anpassas utifrån den YA-anställdes kunskaper och förmåga att ta till sig instruktioner och lära sig. De intervjuade berättar om hur handledande kollegor stegvis lotsar dem från enklare arbetsuppgifter till med komplexa uppgifter i takt med att de lär sig. Det går alltså inte utifrån intervjuerna att utesluta att de YA-anställdas lärande grundar sig i en utbildningsplan, även om de inte känner till den.</p>
<p>Inom elbranschen kan yrkesintroduktionsavtalet användas för att anställa en lärling. Det finns branschspecifika krav på vilka moment en lärling behöver för att slutföra sin lärlingsutbildning. För de intervjuade inom denna bransch utgör dessa krav en form av struktur för lärandet. De vet därmed vad de behöver för att göra klart sin lärlingsutbildning.</p>
<p>Tid och tålamod behövs i handledningen</p>
<p>På frågan om hur den YA-anställdes kontakt med handledaren har sett ut, framkommer det att endast en av de intervjuade känner till vilken av kollegorna som är det formellt utsedde handledaren. På en av de besökta arbetsplatserna där den YA-anställdes enda kollega även är hens chef är det uppenbart vem som har den handledande rollen. På övriga arbetsplatser vet inte den YAanställda vem som är hens formellt utsedda handledare. Samtidigt har alla i början av sin anställning fått gå bredvid en mer erfaren kollega och alla vet vem de kan vända sig till med frågor.</p>
<p>På arbetsplatser med flera anställda är det vanligt att den YA-anställde får arbeta tillsammans med olika kollegor som i tur och ordning har den handledande rollen. Flera av de intervjuade lyfter fram det som något positivt. Uppfattningen hos de intervjuade är att kollegorna har olika kompetenser och genom att arbeta tillsammans med flera olika lär de sig mer. Fler handledande kollegor ger den YA-anställde fler perspektiv på arbetsuppgifterna. Även den YA-anställde i materialet som vet vem som formellt är hens handledare, vänder sig ibland till andra kollegor med frågor om arbetet. Det får hen anpassa lite efter situationen och det som ska utföras. I YA-sekretariatets studie bland arbetsgivare framkommer även där att det är vanligt att YA-anställda har fler handledare.</p>
<p>På frågan vad som är viktiga egenskaper hos en handledare eller handledande kollega, lyfter flera av de intervjuade fram tålamod. En handledare behöver ha tålamod och låta det ta tid när den YAanställde utför sitt arbete. Det behöver finnas tid för att den YA-anställde att pröva sig fram, ställa frågor, göra fel och testa igen. Det är viktigt att handledaren är lugn och inte stressar den som ska lära sig. Det är viktigt att handledaren lägger tid på att ge konstruktiv feedback, både positiv och negativ. Feedback upplevs viktigt för självförtroendet.</p>
<p>Utifrån materialet går det inte att bedöma hur och om lärandet påverkats av att de YA-anställda inte känner till vem som är deras formella handledare. Samtliga intervjuade upplever att de har fått den hjälp och det stöd de behövt för att lära sig. Alla tycker också att de har fått löpande feedback och känner att de utvecklas i sin roll.</p>
<p>Trivsel och trygghet gynnar lärandet</p>
<p>De intervjuade fick frågan om hur de trivs på arbetsplatsen. Ibland har de själva kommit in på olika aspekter av trivsel kopplat till lärande.</p>
<p>Samtliga intervjuade säger att de trivs på arbetsplatsen. De upplever sig bli väl bemötta av kollegor både socialt och när kollegorna handleder dem i arbetet.</p>
<p>På frågan om vilka egenskaper som uppskattas hos en handledare framkommer även egenskaper som kan kopplas till social kompetens. En av de intervjuade berättar att hen uppskattar om den handledande kollega kan vara social och skämta lite under tiden. En annan av de intervjuade säger att arbetet flyter på bättre om hen har bra kontakt med kollegan som hen arbetar med.</p>
<p>Flera intervjuade berättar att kollegorna uppmanar dem att ställa frågor. En intervjuad lyfter fram att när hen känner sig trygg på arbetsplatsen och med kollegorna vågar hen ställa fler frågor.</p>
<p>Osäkerhet och lågt självförtroende tar en av de intervjuade upp som negativt för lärandet. För att inte hamna där, upplever den intervjuade, är det viktigt med återkoppling. Det behövs både negativ och positiv feedback. Om feedbacken är enbart negativ sjunker självförtroendet och det är svårt att lära sig.</p>
<p>Intervjupersonerna fick jämföra lärandet i skolan med lärandet på arbetsplatsen.</p>
<p>De intervjuade upplever att det är när de kommit ut på en arbetsplats som de verkligen fått lära sig de praktiska inslagen inom yrket. De praktiska övningsmomenten i skolan når inte upp till samma nivå som arbetsuppgifterna på en arbetsplats. De YA-anställda som inledde sin anställning med en introduktionskurs upplever samma sak. Det är när de får använda kunskaperna från kursen i verkligheten som de verkligen lär sig dem.</p>
<p>Intresset för skolans teoriundervisning skiljer sig åt mellan de intervjuade. De med lägre teoriintresse är inte intresserade av att ha teorigenomgångar i anslutning till arbetsuppgifterna. Medan andra gärna vill varva teori med praktiskt utförande även under YA-anställningen.</p>
<p>I flera av intervjuerna framkommer andra moment som inte har med det faktiska yrket att göra, så som kundrelationer, rutiner på en arbetsplats och det sociala med kollegor. Det är något de fått lära sig på plats.</p>
<p>Sammanfattande iakttagelser</p>
<p>Intrycket från intervjuerna är att merparten av de YA-anställda trivs bra på sina arbetsplatser och upplever att de lärt sig mycket och utvecklats i sina yrkesroller. Flera tycker att de inom ramen av sin YA-anställning lärt sig jobbet på riktigt. Även om många uppskattar sin gymnasieutbildning, lyfter flera fram att de fått en annan förståelse för yrket genom arbetsplatsen. Genom anställningen har de också lärt sig annat som är svårt att lära sig i skolan, som till exempel kundrelationer, rutiner på en arbetsplats och det sociala med kollegor.</p>
<p>Hur har de lärt sig? Det som kommer fram i intervjuerna är att varje inlärningsprocess i något skede innehåller momenten att bli visad, få testa själv under handledning och slutligen utföra arbetsuppgifter mer eller mindre självständigt.</p>
<p>Ingen av de intervjuade känner till om det finns någon utbildningsplan för deras lärande. Enligt de intervjuades uppfattning är det inkomna uppdrag och beställningar som styr vilka moment och arbetsuppgifter de får lära sig. Intervjuerna vittnar om att handledande kollega anpassar den faktiska handledningen utifrån den YA-anställde. En tolkning är att vad den YA-anställde lär sig styrs av inkomna jobb och beställningar. Hur det går till när hen lär sig, alltså vad som sägs och görs i handledningen anpassas mer direkt utifrån den YA-anställde. Utifrån intervjuerna går det inte att säga om utbildningsplanen som ligger till grund för deras anställning följs eller inte.</p>
<p>Endast en av de intervjuade vet vem som formellt är utsedd till hens handledare. Samtidigt är alla tillfreds med den handledning och det stöd som de fått från kollegor. De intervjuade berättar om handledande kollegor med tålamod för deras lärandeprocess och kunskap att förklara så att de förstår. De YA-anställda vet i samtliga fall vem eller vilka de kan vända sig till med frågor. Inte heller här går det att utifrån materialet bedöma hur ett mer strukturerat handledarskap hade påverkat lärandet. Att det ofta funnits flera handledande kollegor och/eller flera att vända sig till med frågor är något som flera av de intervjuade uppskattar. De intervjuade upplever att de får fler perspektiv och ingångsvinklar till hur en arbetsuppgift kan lösas om de får handledning från fler kollegor.</p>
<p>Huruvida lärandet skulle kunna förbättras med en tydlig struktur som är tydlig även för den YAanställde går inte att besvara utifrån denna begränsade studie. För det behövs ett bredare empiriskt underlag och djupare analyser och är något som lämnas över till framtida studier.</p>
<p>Seltek – ett elföretag med fokus på gemenskap</p>
<p>På elföretaget Seltek ligger satsar man på personlig utveckling parallellt med utveckling i yrkesrollen.</p>
<p>Den starka sammanhållningen i arbetslaget uppskattas av beställare och har varit en framgångsfaktor för företaget.</p>
<p>Seltek Skandinavisk Elteknik AB är ett elföretag i Kungsängen. Företaget har stor vana av att ta emot och lära upp personer på arbetsplatsen. Ägaren Pelle Nordell har drivit egna företag inom elbranschen sedan 1990 och säger att hans drivkraft alltid har varit intresse för människor och att se dem utvecklas. En torsdag i månaden äter personalen gemensam frukost och berättar om inkommande uppdrag och vilka utmaningar de har stött på. Ibland bjuder företaget in talare som tar upp ämnen som inte alltid diskuteras på arbetsplatsen. Det handlar ofta om mjuka värden, så som hur ironi kan uppfattas och missförstås. – Det är viktigt att bygga en stark sammanhållning i gruppen, anser Pelle. Det gör att folk känner sig trygga, vågar fråga om saker och ta del av varandras kunskap och olika erfarenheter.</p>
<p>De yrkesintroduktionsanställda har ofta fler handledare under anställningsperioden. Handledare och anställda matchas ihop både utifrån vilka arbetsuppgifter som ska utföras och utifrån sociala faktorer. Pelle tycker att det är positivt att det finns ett ekonomiskt stöd vid en yrkesintroduktionsanställning. – Vi hade tagit emot och lärt upp folk oavsett om det hade funnits ett ekonomiskt stöd eller inte, säger Pelle. Men det är skönt att få stöd eftersom vi tar på oss det här ansvaret.</p>
<p>Pelle berättar om ett flertal personer som har utvecklats genom att vara lärlingar på företaget. En person hade toppbetyg från gymnasiet men hade svårt med vissa sociala aspekter av arbetslivet, så som att sköta hygienen och att prata i telefon. En annan person var 31 år men hade aldrig haft ett fast jobb tidigare. Ytterligare en person var nyanländ och behövde komplettera sina språkliga och yrkesmässiga kunskaper för att bli anställningsbar. – Genom att ge personer en grundlig introduktion, ha öppna samtal och backa upp varandra ger man människor en chans att utvecklas, menar Pelle.</p>
<p>Företaget har en tydlig värdegrund som diskuteras ingående vid personalmöten. Pelle läser upp ett utdrag: Jag vill att vi som företag tar ett samhällsansvar i första hand genom att skapa arbetstillfälle och möjlighet för den anställde att utvecklas inom yrket. Men jag vill även att vi aktivt försöker lyfta individen när det gäller den personliga utvecklingen. Det gör vi genom att skapa förutsättningar att växa med hjälp av utbildning och genom att ge förtroende. Alla anställda på företaget är inställda på att backa upp varandra. Med glädje och uppmuntrande engagemang ser vi oss själva som en självklar del i varandras utveckling – Vi vill ge människor möjlighet att komma till oss och utvecklas både i sin yrkesroll och personligt, förklarar Pelle. Vi har inte backat när det gäller att ta emot personer som av olika anledningar inte har haft samma förutsättningar som andra.</p>
<p>Den stora fokuseringen på teamkänsla gör att medarbetarna känner sig trygga i yrket och med att arbeta tillsammans. Personer som kommer till företaget trivs väldigt bra och stannar kvar. Sammanhållningen syns även utåt. Många beställare rekommenderar företaget till andra eftersom de tycker att teamet har så god arbetsstämning.</p>
<p>HSB Skåne Future – ett projekt för livslångt lärande</p>
<p>Projektet HSB Skåne Future syftar till att underlätta rekryteringen till fastighetsbranschen och bidra till samhällsbyggandet genom att skapa arbets- och bostadsmöjligheter för unga.</p>
<p>I maj anställde HSB Skåne 10 personer på yrkesintroduktionsavtal. Parallellt med att lära sig arbetet som fastighetsskötare får de tillgång till bostad i en av HSB Skånes fastigheter. Syftet med projektet är att underlätta rekryteringen till branschen samt bidra till samhällsbyggandet genom att skapa möjligheter för unga. – Unga har svårt att få jobb och svårt att få bostad. Vi tog därför beslutet att hjälpa dem med båda delarna. Genom att de får möjlighet att lära sig ett arbete och även flytta hemifrån kan vi skapa en grund för självständighet och livslärande, säger Ann Irebo, VD för HSB Skåne.</p>
<h2>Rekrytering</h2>
<p>Rekryteringen skedde i tre steg; speed dating, anställningsintervju och avlönad tvåveckors praktik. 40 – 50 ungdomar deltog på ett informationsmöte som tog plats i Arbetsförmedlingens lokaler. De fick information om projektet och tillfälle att ställa frågor om projektet och boendet samt snabbt berätta om sig själva och varför de var intresserade av anställningen. Därefter skickade de och andra intresserade ungdomar in ansökningar.</p>
<p>Handledarna fick tillfälle att lära känna de sökande bättre och de sökande fick möjlighet att lära sig mer om yrket. Handledarna deltog sedan i anställningsprocessen där 10 personer slutligen fick erbjudande om anställning.</p>
<h2>Lärande och Handledning</h2>
<p>Lärandet består delvis av teoriundervisning, baserat på fastighetsbranschens valideringssystem, FAVAL. Ungdomarna arbetar även parallellt med handledare för att genom arbete lära sig yrket. 10 handledare är involverade i projektet. Varje ungdom får en egen handledare och arbetar på de fastigheter som handledarna har ansvar för. De byter handledare var tredje månad för att få möjlighet att arbeta i olika typer av fastigheter och med olika personer.</p>
<p>Fastighetsskötare är ett väldigt varierat arbete och arbetsuppgifterna omfattar bland annat trädgårdsskötsel och VVS. Det kanske viktigaste i yrkesrollen är den sociala kompetensen och bemötandet av människor. – Att träffa människor var något som många ungdomar angav som den huvudsakliga anledningen till att de var intresserade av arbetet som fastighetsskötare, menar Cornelia Håkansson,  HR-chef på HSB Skåne.</p>
<h2>Bakgrund och framåtblick</h2>
<p>Rekrytering till fastighetsbranschen är svår då branschen är relativt okänd, framförallt bland unga. De anställda kommer att dokumentera sin vardag, bland annat på Instagram, för att sprida information om yrket. HSB Skåne hoppas att detta kan inspirera andra att arbeta inom fastighetsbranschen.</p>
<p>Förutom arbetet kommer anställningen att erbjuda ungdomarna en mjukstart i vuxenlivet. Genom anställningen får de arbetslivserfarenhet och genom bostadsmöjlighet lär de sig att leva självständigt och planera vardagsekonomin. Som stöd har ungdomarna dessutom en husmor i fastigheten där de bor.</p>
<p>Projektet är även ett verktyg för att dels arbeta med värderingsgrunden i företaget, ETHOS – engagemang, trygghet, hållbarhet, omtanke och samverkan, och dels föra vidare den yrkesstolthet som finns inom företaget från handledarna till de unga. Målet är att projektet inte ska vara tillfälligt utan bli en rutin för att rekrytera nya fastighetsskötare. – Vår förhoppning är att projektet ska spridas och att fler ska ta efter idén, säger Ann Irebo.</p>
<p>Ungdomarna flyttar in och påbörjar arbetet i augusti. De kommer att dokumentera sin vardag för att sprida information om hur mångfacetterat yrket som fastighetsskötare är.</p>
<p>Nyanländ i Axfood</p>
<p>YA-delegationen träffar Marie Svaton, kommunikationsansvarig hr och projektledare för satsningen Nyanländ i Axfood, pilotprojektet med nio nyanlända på yrkesintroduktionsanställning.</p>
<h2>Hur började det hela?</h2>
<p>Axfood har sedan många år arbetat aktivt och brett för att öka mångfalden inom koncernen. Mångfaldsarbetet är ett viktigt och långsiktigt arbete som handlar om att koncernen ska spegla samhället. Ett av målen är därför att 20 % av koncernens ledare ska ha internationell bakgrund år 2020. För tre år sedan började diskussionerna om att ta ett ännu större samhällsansvar. Av det följde långa samtal med Arbetsförmedlingen om lämpliga åtgärder, men det fanns ingen form som riktigt passade. Det var först när Axfoods HR-chef Louise Ring och Lennart Grönberg Utbildningspolitisk ombudsman vid Handelsanställdas förbund möttes, som tankarna föddes om att genomföra en satsning med yrkesintroduktionsanställning för nyanlända.</p>
<p>Genom projektet Ung i Axfood hade vi sedan tidigare arbetat med yrkesintroduktionsanställningar berättar Marie. Då var målgruppen ungdomar som gått Handelsprogrammet på gymnasiet, men genom den satsningen fanns ett koncept som kunde användas. Sommaren 2017 tecknade Svensk Handel och Handelsanställdas förbund slutligen ett pilotavtal som gav Axfood möjlighet att anställda 10 nyanlända på yrkesintroduktion avtal. Rekryteringsprocessen kunde starta och i januari 2018 påbörjade nio personer sin anställning som butiksmedarbetare. Marie konstaterar att resan har varit lång men nödvändig.</p>
<h2>Berätta om rekryteringsprocessen, hur har den gått till?</h2>
<p>Vi har arbetat på samma sätt som vi gör under alla våra rekryteringar. Den enda skillnaden är att vi har gjort ett urval när det gäller målgruppen. Arbetsförmedlingen har varit till stor hjälp både när det gäller att hitta målgruppen, men även under själva rekryteringsprocessen.</p>
<p>Först genomförde Arbetsförmedlingen en informationsträff för nyanlända med erfarenhet eller intresse för handelsbranschen. Alla intresserade fick sedan möjlighet att skicka in en ansökan till tjänsten som butikssäljare. Ansökan gjordes digitalt på Axfoods hemsida och där fick de sökande göra en del tester. Testerna kunde genomföras på flera språk och det var även möjligt för de arbetssökande att göra testet med hjälp av en tolk. Efter testerna kallades ett antal personer till intervju. Intervjuerna genomfördes av de rekryterande butikscheferna.</p>
<h2>Hur utsåg ni butikerna och handledarna som skulle vara med i projektet?</h2>
<p>När vi gjorde urvalet gick vi på intresse och vi hade även en dialog med fackliga representanter centralt och lokalt. I slutändan valde vi att låta fem Hemköp och fem Willys butiker i Stockholmsregionen delta. Butikerna har utsett handledarna. I de flesta fall har de valt att utse någon som har en teamledarroll och vana av att introducera nya medarbetare.</p>
<h2>Kan du berätta lite om vilka personer ni har anställt?</h2>
<p>Vi har följt den ordinarie rekryteringsprocessen. De anställda har utomeuropeisk bakgrund och de flesta är födda på 90-talet. Språkkunskaperna varierar bland de nyanställda och det blir en del av utmaningen för butikerna. En av arbetsplatserna har till exempel löst det så att man låter en av butikens medarbetare tolka från arabiska till svenska. Vår utgångspunkt är att alla har större chanser att lära sig språket om de får komma ut i arbetslivet.</p>
<h2>Berätta om hur lärandet går till och hur stöttar Axfood butikerna i det här projektet?</h2>
<p>Vi använder det material som Handelsrådet har tagit fram för butiksmedarbetare på yrkesintroduktion, men vi har gjort vissa justeringar. Materialet hade ursprungligen tagits fram för elever som gått Handelsprogrammet och för den här målgruppen ser vi att det blir lite mycket att läsa så materialet får justeras efterhand. Vissa medarbetare behöver även gå SFI på arbetstid och då har vi sagt att de kan göra det under utbildningsdelen.</p>
<p>Axfoods utbildningsakademi är med och introducerar utbildningen och de har även lagt till koncerninterna utbildningsdelar. Varje butik har också fått en laptop så att det ska vara lättare att följa den digitala utbildningens olika delar. Utöver det är det många som är med och stöttar projektet på flera plan, bland annat HR. Facket är också delaktiga, både centralt och lokalt ute i butikerna. Det har varit viktigt för förankringen.</p>
<h2>Har du några tips som du skulle vilja förmedla till andra som funderar på att bredda rekryteringen och anställa nyanlända?</h2>
<p>För det första är det viktigt att understryka att det här projektet är en affärsmässig satsning för Axfood, samtidigt som vi vill göra gott. Ett tips är att se till att involvera parterna redan från början. Grunden för oss är att alla parter har varit med oss genom hela processen, både centralt och internt inom butikerna. Även HR har varit inkopplade genom hela processen.</p>
<p>Det är också viktigt att redan från början lägga en process för uppföljningen. Fundera över befintliga utbildningars upplägg och matcha det efter de nya medarbetarnas behov.</p>
<p>Vi valde att anställa från i mitten av januari då det är en lugnare period i butikerna och därmed finns det mer tid till en ordentlig introduktion. Det innebär att medarbetarna hinner bli varma i kläderna innan sommarens semestervikarier kommer till butikerna.</p>
<p>Mitt sista tips är att låta processen ta tid, då blir det bra i slutändan. Axfood hoppas kunna utöka satsningen till fler butiker ute i landet.</p>
<p>Dramaten ser YA som en chans att få större mångfald bland personalen</p>
<p>YA-anställda Dureeti Rorisa vill verkligen rekommendera YA. – Det är ett bra första arbete. Det är också skönt att inte få allt ansvar på en gång. De utgår inte ifrån att jag ska kunna allt från början. Det är okej att fråga om hjälp och det är skönt, berättar hon.</p>
<h2>Hur fick du reda på att Dramaten skulle anställa på YA?</h2>
<p>– Det var en slump, jag gick in på Dramatens hemsida för att kolla upp en föreställning som jag hade hört om. Alltid när jag går in på en ny webbsida brukar jag passa på att titta vad som finns under rubriken ”lediga tjänster”. Där läste jag att Dramaten skulle rekrytera på YA. Alla känner till Dramaten och det lockade att få chansen att jobba där.</p>
<p>Dureetis handledare Anneli Eriksson. menar att det är uppiggande att ta in en ny person på arbetsplatsen då det leder till nya frågor och samtalsämnen. På Dekormåleriet är det låg genomströmning av personal och alla känner varandra mycket väl, menar hon. Dramaten tar även in på YA för att öppna upp teatern för nya grupper, både framför och bakom scenen.</p>
<p>Dramaten anordnade en rekryteringsträff tillsammans med Arbetsförmedlingen där cirka 30 ungdomar gick en rundvandring och fick information om de olika yrkesgrupperna. Dureeti blev genast nyfiken på dekormåleri då hon gärna vill jobba kreativt. – Man kunde välja mellan fyra olika avdelningar men jag kände direkt att jag ville vara på Dekormåleriet, säger hon. Arbetsuppgifterna är varierande och Dureeti får även prova på mycket som ligger utanför dekormåleri.</p>
<h2>Vad har du för bakgrund?</h2>
<p>– Jag gick på ett program som hette Design och eget företagande på Samgymnasiet i Järfälla. Efter gymnasiet pluggade jag lite engelska och svenska. Sedan var jag även utomlands och hälsade på släktingar. Det här är min första anställning.</p>
<h2>Kan du rekommendera YA till andra?</h2>
<p>– Absolut, det är ett bra första arbete. Det är också skönt att inte få allt ansvar på en gång. De utgår inte ifrån att jag ska kunna allt från början. Det är okej att fråga om hjälp och det är skönt. – Jag är den som oftast tar emot praktikanter och elever. Det är väl för att jag är nyfiken av mig. Jag tycker att det är roligt att lära känna nya människor och det leder till själslig utveckling. Nackdelen är att det tar lite tid, men mina kollegor har förståelse och hjälper mig med att handleda när det behövs. De som är handledare för  YA-anställda på Dramaten träffas löpande tillsammans med Anna Kleis från Personalavdelningen. Under dessa avstämningar diskuteras handledarskapet, vilket Anneli tycker har varit väldigt bra. – Vid mötena diskuterar vi anställningsformen, vårt syfte och Anna hjälper oss att sätta ord på saker och ting. Hon ställer också frågor kring utbildningsplanen och frågar oss om vi hinner med det vi har för avsikt att göra. Anna håller också på att ta fram ett material utifrån våra träffar. Det tror jag kan vara till stöd för andra som ska gå in i handledarrollen.</p>
<h2>Har du några tips till andra handledare?</h2>
<p>– Som handledare måste man vara lyhörd och försöka läsa in personen man ska handleda. Personer fungerar på olika sätt och behöver olika typer av utmaningar och även stöd. Det finns många olika pedagogiska stilar, men som handledare måste man hitta sitt sätt att vara, man kan inte vara någon annan än den man är.</p>
<p>Målet med KIVO-metoden är att nyanlända ska få den kompetensutveckling som krävs för att bli anställningsbara</p>
<p>KIVO är en kompetensförsörjningsmetod för Kvalitetssäkrad Inkludering i Verksamhet och Organisation. Arbetsgivarna ska vara drivande i att stödja individen i den kompetensutveckling som behövs på arbetsplatserna. KIVO-metoden används bland annat i Hudiksvall.</p>
<p>KIVO-metoden bygger på gemensam matchning och att de arbetssökande deltar i yrkespraktik, språkträning och utbildning. YA-anställning är det sista steget innan tillsvidareanställning. De olika stegen anpassas utifrån individens förkunskaper.</p>
<h2>Inom vården ställs höga krav på att kommunicera</h2>
<p>Per Almberg (enhetschef Håsta Äldreboende) menar att upplägget med individanpassad utbildning i flera steg är en förutsättning för att deltagarna ska kunna uppnå den kompetens som krävs. – Vissa personer har kanske utbildat sig eller arbetat inom vården i sina hemländer. Men inom vården ställs höga krav på att kommunicera. Oavsett tidigare erfarenhet krävs någon form av utbildning för att det ska fungera för alla på arbetsplatsen.</p>
<p>Eva Skoglund (enhetschef östra hemtjänst) tycker att det är en fördel att anställa personer från andra länder eftersom det då ofta kommer in nya perspektiv och idéer på arbetsplatsen. Vi jobbar gemensamt för att locka fram det som krävs för att personen ska utvecklas i sin yrkesroll.</p>
<p>Elenor Pihlström, Gun Fors och Helena Friska är inkluderingshandledare inom KIVOmetoden. De är överens om att språkträningen har varit centralt under utbildningen. – Från början var det lite nervöst att vara inkluderingshandledare. Vi är ju inga språklärare. Men vi fick stöd från en  sfi-lärare och fortbildning för att gå från handledare till inkluderingshandledare. Ganska snart upptäckte vi att det inte var så svårt som vi trodde. Vi ska ju inte lära ut hela det svenska språket utan endast det som krävs på arbetsplatsen, berättar Helena Friska.</p>
<h2>YA bidrar till att få tid att lära språket ordentligt</h2>
<p>Deltagarna Saba Haile, Basna Ismail och NawlBik Cen är nöjda med upplägget och har efter sin medverkan i KIVO fått fasta tjänster. – Efter utbildningsdelen fick jag en introduktionsanställning, berättar Saba. Det var lite svårt med språket, framför allt slangord och uttryck som många äldre använder. – I början förstod jag inte varför jag behövde en längre introduktion, säger NawlBik. Jag klarade ju utbildningen. Men under introduktionsanställningen insåg jag att det var många ord jag behövde fråga om. Det är viktigt att kunna kommunicera med de äldre, så de känner sig trygga med oss. Efter att ha genomgått KIVO kände jag mig tryggare i min roll på arbetsplatsen eftersom jag fått en ordentlig introduktion. – På arbetsplatsen använder man språket hela tiden, menar Basna. Man lär sig mer än i skolan, men det kräver också mer av en. Jag och min handledare har verkligen kämpat tillsammans för att mitt språk ska utvecklas.</p>
<p>Helena Friska poängterar att man som handledare bör tänka på att det finns gott om tid att lära upp någon. – Med  YA-anställningen har vi ett år på oss att handleda personerna. Det är viktigt att våga ta det lugnt i början så personen får en trygg grund att stå på, vilket gör det lättare att lära sig språket.</p>
<p>Elenor Pihlström håller med och tillägger att det också är viktigt att våga släppa fram personen. Att låta personen försöka själv och inte gå in och ta över i olika situationer.</p>
<p>Det som har gjort metoden så framgångsrik, menar Per Almberg, är att idén har förankrats hos alla på arbetsplatsen. – Det är väsentligt att få med hela personalen och att alla på arbetsplatsen ser inkluderingen som ett gemensamt projekt. – KIVO-metoden är en vinst för alla parter, säger Marie Rosengren (enhetschef Tryggebo). Vi får en bra och injobbad medarbetare, deltagarna får ett jobb och en större chans att integreras i samhället. – Det är en vinst för handledarna också, säger Gun Fors. Man lär sig mycket om sig själv och får så mycket tillbaka från de man handleder.</p>
<p>Obik AB använder YA för att lära upp ung sömmerska i gardinsömnad</p>
<p>Obik AB ligger i Eneryda i Småland och de anställda arbetar med möbeltapetsering, gardinsömnad och teknisk sömnad. Emma Åström, VD på Obik behövde utöka sin personalstyrka med ytterligare en sömmerska. Anställningsformen YA erbjöd mitt företag precis den lösningen vi sökte säger Emma.</p>
<h2>Rekryteringsbehov</h2>
<p>Det är svårt att hitta en sömmerska som kan yrket då det inte finns några utbildningar inom industrisömnad. Det tar 2–3 år att lära sig alla moment och kunna hantera alla olika maskiner som behövs för avancerade gardinuppsättningar. Emma fick information om möjligheten att anställa på yrkesintroduktionsavtal av Arbetsförmedlingen i Älmhult. – YA var precis den lösningen som vi sökte. Vi ville lära upp en tjej som hade varit på en kort praktik på Obik tidigare och visat fallenhet för yrket, berättar Emma.</p>
<p>Emma tog kontakt med Arbetsförmedlingen som hjälpte till med pappersarbetet och med facket som var mycket positiva. Ida Jacobsen kunde därmed anställas under ett år på yrkesintroduktionsavtal och hon har nu fått en tillsvidareanställning på Obik.</p>
<h2>Handledning och lärande</h2>
<p>Handlednings- och utbildningsplanen utarbetades av Emma tillsammans med Annika Berneson, Idas handledare. De bröt ned samtliga moment i arbetet för att kunna ta fram en logisk handledningsplan. Även facket, IF Metall, hade en checklista som visade sig vara till nytta i processen. – Vi följde handledningsplanen men ibland var vi tvungna att lägga den åt sidan och ägna oss åt specifika moment för att tillfredsställa produktionens behov, berättar Annika.</p>
<p>Att just Annika blev handledare var ganska naturligt då hon har arbetat länge på företaget och behärskar samtliga moment i arbetet. Emma var tydlig med att förklara att det skulle finnas utrymme i Annikas tjänst för handledning. Det är svårt att säga exakt hur stor andel av Annikas tjänst som har gått åt handledningen men det har varierat över tid, från uppemot 40 % i början till ca 15 % allt eftersom Ida blev mer självständig. – Men vi är hjälpsamma inom företaget så det har varit en självklarhet även för mina kollegor att vägleda Ida vid behov, tillägger Annika.</p>
<p>Ett tips från Annika till andra handledare är att vara lugn och ta sig tid att förklara tydligt. Det är särskilt viktigt att förklara att alla kan göra fel och att bidra till att skapa en tillåtande arbetsplats där man lär av varandra. – Det har varit väldigt lärorikt och skönt att börja arbeta genom en  YA-anställning, berättar Ida. Det är tryggt att känna att man inte måste prestera 100 % från dag ett. Hon har fått en gedigen introduktion till yrket eftersom det har funnits tid att lära henne arbetet från grunden och att svara på frågor. - Ida rekommenderar sina kompisar att börja sin yrkesbana genom en liknande anställningsform. - Annika tycker att det har varit jätteroligt att föra yrket vidare och att locka en ung människa till företaget. - Emma har löst rekryteringsbehovet och fått möjligheten att testa en potentiell anställd under längre tid.</p>
<p>Rekrytering genom YA på Corvara Industri och skadeservice i Lund</p>
<p>I Lund har Corvara fått ett projekt där de ska montera ner och riva innandömet i en stor lokal som är utrustad med hög och avancerad teknik. Varje liten kontakt och sladd ska monteras isär och sorteras. När de är klara ska bara belysningen och ventilationen finnas kvar. För att genomföra projektet anställde Corvara åtta ungdomar på yrkesintroduktionsavtal.</p>
<p>Corvara Industri och skadeservice erbjuder tjänster som tungindustrisanering, vakuumsugning, slamsugning, högtrycksspolning, tung rivning och lättrivning, skadesanering och fukthantering. YA är ett svar på branschens rekryteringsbehov. – Det är svårt att rekrytera till branschen och att hitta ungdomar med den rätta kompetensen och viljan att jobba inom branschen, säger distriktschef Magnus Lundh.</p>
<h2>Samarbetet med Arbetsförmedlingen</h2>
<p>Saneringsföretagens Riksförbund SFR tipsade Corvara om möjligheten att anställa på yrkesintroduktionsavtal. Corvara tyckte det lät intressant och tog kontakt med sin lokala Arbetsförmedling. De hjälpte till med rekryteringen genom att arrangera så kallad speed dating med arbetslösa ungdomar. – Arbetsförmedlingen har varit mycket hjälpsam. Vi var lite sent ute med rekryteringen så de fick bara ett par veckor på sig för att hitta ungdomarna, berättar My Hansson, administratör för projektet.</p>
<h2>Branschens rekryteringsbehov</h2>
<p>Projektet har varit framgångsrikt då de hittat ungdomar med den rätta inställningen. De har därmed kunnat erbjuda ungdomarna tidsbegränsad anställning, en handledare och de nödvändiga utbildningarna för att klara jobbet. Säkerheten på arbetsplatsen är viktig när man hanterar lyftredskap. Därför har de fått gå utbildning för travers och sky-lift samt kurs i heta arbeten som behövs om man skall köra tigersåg eller vinkelslip. Corvara kommer troligen tillsvidareanställa några av ungdomarna och utbilda dem vidare inom branschen. Det är mycket man behöver kunna för att klara alla moment i ett saneringsuppdrag.</p>
<h2>Handledning och reflektion</h2>
<p>Christian Jönsson har anställts för att handleda ungdomarna och vara projektledare för projektet. Christian har tidigare jobbat som strålskyddstekniker och utbildare och trivs med att delge sina kunskaper och sin erfarenhet till yngre anställda. – Det är roligt att vara handledare men det kan vara krävande i perioder när de behöver mycket stöd, säger han.</p>
<h2>Ungdomarna</h2>
<p>Emil Städe, den första av åtta ungdomar som anställdes, tycker att han lär sig mest genom att jobba och genom att se hur de erfarna medarbetarna gör. – Det är bra att ha många kollegor runt om kring sig som man kan fråga. Och vi  YA-anställda kan också hjälpa varandra, säger han. Det känns tryggt att alltid kunna fråga Christian eller någon av de andra medarbetarna när det är något som man känner sig osäker på.</p>
<p>Christian, My och Magnus har alla löpande kontakt med ungdomarna. Christian finns på plats hela tiden för att vägleda dem och reflektera tillsammans över hur man gör vissa saker och varför. Det är särskilt viktigt att avsätta tid för reflektion kring säkerheten. My har också haft individuella samtal med ungdomarna och Magnus finns på plats en gång i veckan.</p>
<h2>Framtiden</h2>
<p>Projektet kommer att presenteras för regioncheferna inom Corvara och eventuellt kommer flera kontor att utnyttja möjligheten att anställa på yrkesintroduktionsavtal för att möta kommande rekryteringsbehov</p>
<h2>Statens offentliga utredningar 2018</h2>
<p>Kronologisk förteckning</p>
<p>– konsumentskydd och tillsyn i en digitaliserad värld. Fi.</p>
<p>för blåljusverksamhet och andra samhällsnyttiga funktioner. Ju.</p>
<p>för internationalisering. U.</p>
<p>– för unga som varken arbetar eller studerar. U.</p>
<p>– genomgång av nuläget. M.</p>
<p>i centrum – ett ramverk för lärares och rektorers professionella utveckling. U.</p>
<p>– för snabba, säkra och effektiva hjälpinsatser. Ju.</p>
<p>i Romstadgan. Ju.</p>
<p>– återfallsförebyggande insatser</p>
<p>för män som utsätter närstående för våld. S.</p>
<p>En primärvårdsreform­. S.</p>
<p>– för elever och barn i en bättre skola. U.</p>
<p>– förslag till enklare och flexiblare upphandlingsregler och vissa regler om överprövningsmål. Fi.</p>
<p>– tillitsbaserad styrning och ledning av välfärdssektorn. Fi.</p>
<p>– några särskilt utpekade frågor. Fi.</p>
<p>– nya möjligheter och ökat ansvar. Ku.</p>
<p>– ett ansvar för hela samhället. Ku.</p>
<p>– moderniserad lagstiftning för ökad samordning. N.</p>
<p>över fastighetsmäklarbranschen. Ju.</p>
<p>– ett komvux i tiden. U.</p>
<p>– förslag med effekt. M</p>
<p>– ny roll, nya möjligheter. U.</p>
<p>för kunskapsnationen Sverige. U.</p>
<p>Systematisk förteckning</p>
<p>Arbetsmarknadsdepartementet</p>
<p>Uppdrag: Samverkan 2018.</p>
<p>Många utmaningar återstår. [12] Flexibel rehabilitering. [21]</p>
<p>Ett ordnat mottagande – gemensamt ansvar för snabb etablering eller återvändande. [22]</p>
<p>Tid för utveckling. [24] Vissa fredspliktsfrågor. [40]</p>
<p>Behandling av personuppgifter vid Myndigheten för arbetsmiljökunskap. [45]</p>
<p>Finansdepartementet</p>
<p>Ett reklamlandskap i förändring</p>
<p>– konsumentskydd och tillsyn i en digitaliserad värld. [1]</p>
<p>Myndighetsgemensam indelning – sam- verkan på regional nivå. Volym 1. Myndighetsgemensam indelning – författningsändringar till följd av ny landstingsbeteckning. Volym 2. [10]</p>
<p>Finansiering av infrastruktur med skatt eller avgift? [13]</p>
<p>Bidragsbrott och underrättelseskyldig- het vid felaktiga utbetalningar från välfärdssystemen – en utvärdering. [14]</p>
<p>Gräsrotsfinansiering. [20]</p>
<p>Juridik som stöd för förvaltningens digitalisering. [25]</p>
<p>Styra och leda med tillit. Forskning och praktik. [38]</p>
<p>Tryggad tillgång till kontanter. [42]</p>
<p>Statliga servicekontor</p>
<p>– mer service på fler platser. [43] Möjligt, tillåtet och tillgängligt</p>
<p>– förslag till enklare och flexiblare upphandlingsregler och vissa regler om överprövningsmål. [44]</p>
<p>Med tillit växer handlingsutrymmet.</p>
<p>– tillitsbaserad styrning och ledning av välfärdssektorn. [47]</p>
<p>En lärande tillsyn. Statlig granskning som bidrar till verksamhetsutveckling i vård, skola och omsorg. [48]</p>
<p>F-skattesystemet</p>
<p>– några särskilt utpekade frågor. [49]</p>
<p>Ett mer konkurrenskraftigt system för stöd vid korttidsarbete [66]</p>
<p>Expertgruppen för digitala investeringar. Slutrapport. [72]</p>
<p>Lite mer lika. Översyn av kostnadsutjämningen för kommuner och landsting. [74]</p>
<p>Analyser och utvärderingar för effektiv styrning. [79]</p>
<p>Försvarsdepartementet</p>
<p>Försvarsmaktens långsiktiga materielbehov. [7]</p>
<p>Några frågor i skyddslagstiftningen. [26]</p>
<p>En lag om operativt militärt stöd mellan Sverige och Finland. [31]</p>
<p>Behandlingen av personuppgifter vid Försvarsmakten och Försvarets radioanstalt. [63]</p>
<p>Justitiedepartementet</p>
<p>Stärkt straffrättsligt skydd</p>
<p>för blåljusverksamhet och andra samhällsnyttiga funktioner. [2]</p>
<p>Grovt upphovsrättsbrott och grovt varumärkesbrott. [6]</p>
<p>En nationell alarmeringstjänst</p>
<p>– för snabba, säkra och effektiva hjälpinsatser. [28]</p>
<p>Förenklat förfarande vid vissa beslut om hemlig avlyssning. [30]</p>
<p>Aggressionsbrottet och ändringar i Romstadgan. [33]</p>
<p>En effektivare kommunal räddningstjänst. [54]</p>
<p>Tillträde till Rotterdamreglerna. [60]</p>
<p>Rättssäkerhetsgarantier och hemliga tvångsmedel. [61]</p>
<p>Kamerabevakning i brottsbekämpningen</p>
<p>– ett enklare förfarande. [62]</p>
<p>Utökad tillsyn över fastighetsmäklarbranschen. [64]</p>
<p>Informationsutbyte vid samverkan mot terrorism. [65]</p>
<p>Nya regler om faderskap och föräldraskap. [68]</p>
<p>Ökat skydd mot hedersrelaterad brotts­ lighet. [69]</p>
<p>Vissa polisfrågor – säkerhet vid förhör samt kränkningsersättning. [75]</p>
<p>Kulturdepartementet</p>
<p>Statens stöd till trossamfund i ett mångreligiöst Sverige. [18]</p>
<p>Konstnär – oavsett villkor? [23] Ett oberoende public service för alla</p>
<p>– nya möjligheter och ökat ansvar. [50]</p>
<p>Barns och ungas läsning</p>
<p>– ett ansvar för hela samhället. [57]</p>
<p>Miljö- och energidepartementet</p>
<p>Kunskapsläget på kärnavfallsområdet­ 2018. Beslut under osäkerhet. [8]</p>
<p>Mindre aktörer i energilandskapet</p>
<p>– genomgång av nuläget. [15] Vägar till hållbara vattentjänster. [34] Statens gruvliga risker. [59]</p>
<p>Mindre aktörer i energilandskapet</p>
<p>– förslag med effekt. [76]</p>
<p>Näringsdepartementet</p>
<p>Vägen till självkörande fordon – introduktion. Del 1 + 2. [16]</p>
<p>Ett gemensamt bostadsförsörjningsansvar. [35]</p>
<p>En utvecklad översiktsplanering.</p>
<p>Del 1: Att underlätta efterföljande</p>
<p>Resurseffektiv användning av byggmaterial. [51]</p>
<p>Särskilda persontransporter</p>
<p>– moderniserad lagstiftning för ökad samordning. [58]</p>
<p>Ett snabbare bostadsbyggande. [67]</p>
<p>Socialdepartementet</p>
<p>Framtidens biobanker. [4]</p>
<p>Vissa processuella frågor på social- försäkringsområdet. [5]</p>
<p>Ju förr desto bättre – vägar till</p>
<p>en förebyggande socialtjänst. [32] Att bryta ett våldsamt beteende</p>
<p>– återfallsförebyggande insatser för män som utsätter närstående för våld. [37]</p>
<p>God och nära vård. En primärvårdsreform­. [39]</p>
<p>Behandling av personuppgifter vid Myndigheten för vård- och omsorgsanalys. [52]</p>
<p>Översyn av maskinell dos, extempore, prövningsläkemedel m.m. [53]</p>
<p>Styrning och vårdkonsumtion ur ett jämlikhetsperspektiv. Kartläggning av socioekonomiska skillnader i vårdutnyttjande och utgångspunkter för bättre styrning. [55]</p>
<p>En översyn av regelverket kring Allmänna arvsfonden. [70]</p>
<p>Samspel för hälsa. Finansiell samordning mellan hälso- och sjukvård och sjukförsäkring. [80]</p>
<p>Utbildningsdepartementet</p>
<p>En strategisk agenda</p>
<p>för internationalisering. [3]</p>
<p>Ökad trygghet för studerande som blir sjuka. [9]</p>
<p>Vårt gemensamma ansvar</p>
<p>– för unga som varken arbetar eller studerar. [11]</p>
<p>Med undervisningsskicklighet</p>
<p>i centrum – ett ramverk för lärares och rektorers professionella utveckling. [17]</p>
<p>Forska tillsammans – samverkan för lärande och förbättring. [19]</p>
<p>Validering i högskolan – för tillgodo- räknande och livslångt lärande. [29]</p>
<p>Rätt att forska. Långsiktig reglering av forskningsdatabaser. [36]</p>
<p>Statliga skolmyndigheter.</p>
<p>– för elever och barn i en bättre skola. [41]</p>
<p>En andra och en annan chans</p>
<p>– ett komvux i tiden. [71] Studiemedel för effektiva studier. [73] Framtidens specialistsjuksköterska</p>
<p>– ny roll, nya möjligheter. [77]</p>
<p>Ökad attraktionskraft</p>
<p>för kunskapsnationen Sverige. [78] YA lär dig jobbet på jobbet. [81]</p>
<p>Utrikesdepartementet</p>
<p>Ekonomiska sanktioner mot terrorism. [27]</p>
<p>Bättre kommunikation för fler investeringar. [56]</p>
