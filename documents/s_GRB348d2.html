<h1>Sammanfattning av uppdraget</h1>
<h2></h2>
<p>En särskild utredare tillkallas med uppgift att analysera vissa frågor som rör införlivandet av kommissionens direktiv 80/732/EEG av den 25 juni 1980 om insyn i de finansiella förbindelserna mellan medlemsstater och offentliga företag samt i vissa företags ekonomiska verksamhet , senast ändrat genom direktiv 2000/52/EG av den 26 juli 2000 . Utredaren skall även utarbeta förslag till den författningsreglering som behövs.</p>
<h2>Bakgrund</h2>
<p>EG-fördraget ålägger kommissionen att se till att medlemsstaterna inte ger sådant stöd till bl.a. offentliga företag som strider mot den gemensamma marknaden. Ofta är förhållandet mellan offentliga myndigheter och offentliga företag så komplicerat att kommissionens uppgift blir mycket svår. För att möjliggöra tillämpningen av fördraget i denna del tillkom direktivet om insyn i de finansiella förbindelserna mellan medlemsstater och offentliga företag samt i vissa företags ekonomiska verksamhet (transparensdirektivet) 1980. Direktivet har sedan dess ändrats vid tre tillfällen 1985, 1993 och senast 2000. Den senaste ändringen skulle varit införd genom författningar som trätt i kraft den 31 juli 2001 och skall tillämpas från och med den 1 januari 2002.</p>
<p>Den senaste ändringen har föranletts av att kommissionen under senare år har mottagit klagomål avseende företag som i enlighet med artikel 86.2 i EG-fördraget anförtrotts att tillhandahålla vissa tjänster av allmännyttig karaktär. Flera av dessa företag har tidigare haft en monopolställning på sina marknader men genom avregleringen inom EU har delar av dessa företags marknader öppnats för konkurrens.</p>
<p>Kommissionen har funnit att denna dubbla position kan störa konkurrensen genom risken för s.k. korssubventionering. Med korssubventionering avses att medel som tillställs företaget som ersättning för dess ”public service-uppdrag” används för att subventionera verksamheten som bedrivs på den konkurrensutsatta marknaden.</p>
<h2>Transparensdirektivet</h2>
<p>Direktivet kräver redan sedan tidigare att offentliga företag redovisar samtliga finansiella förbindelser öppet, så att det klart framgår vilka offentliga medel som tillförts bolaget och hur dessa har använts (artikel 1.1). Vidare krävs viss rapportering kring nämnda finansiella relationer.</p>
<p>Genom den senaste ändringen av direktivet (artikel 1.4 i direktiv 2000/52/EG) har införts ett krav på separat redovisning av företag som i enlighet med artikel 86.1-2 i EG-fördraget åtnjuter särskilda eller exklusiva rättigheter eller tillhandahåller tjänster av allmänt ekonomiskt intresse samtidigt som de bedriver kommersiell konkurrensutsatt verksamhet. Förutom kravet på separat redovisning har ändringen inneburit att det inte bara är offentliga företag som omfattas av direktivet i detta sammanhang.</p>
<p>I den separata redovisning som skall upprättas skall kostnader och intäkter i den konkurrensskyddade verksamheten och annan verksamhet särredovisas. Fullständiga uppgifter skall finnas om de metoder som tillämpats vid fördelningen (art 1.2 i direktiv 2000/52/EG). Medlemsstaterna skall vidta nödvändiga åtgärder för att tillse att den separata redovisningen blir korrekt (art 1.4 i direktiv 2000/52/EG).</p>
<p>Det uppställs även ett krav på att bevara viss information om finansiella förbindelser m.m. under minst fem år (art 1.5 i direktiv 2000/52/EG).</p>
<p>Transparensdirektivet är horisontellt dvs. inte inriktat på vissa speciella sektorer. Det finns dock sektorer där separat redovisning redan krävs genom andra rättsakter inom gemenskapslagstiftningen (t.ex. telekommunikationer och järnvägstrafik), och dessa omfattas inte av det nu aktuella direktivet.</p>
<p>Radio- och TV-sändningar omfattas av direktivet, som dock beaktar den särskilda uppmärksamhet som ägnas denna sektor genom tolkningsbestämmelserna i Protokollet om systemet för radio och TV i allmänhetens tjänst i medlemsstaterna som bifogats fördraget.</p>
<h2>Utredningsbehovet</h2>
<p>Svensk lagstiftning har tidigare bedömts tillräcklig för att uppfylla transparensdirektivets krav. De nya bestämmelser som tillkommit i och med den senaste ändringen av direktivet torde i någon mån vara införlivade i svensk rätt genom Bokföringsnämndens rekommendationer och uttalanden. Som framhållits i många sammanhang måste emellertid EG-direktiv genomföras i författningsform. Genomförande genom allmänna råd är inte tillräckligt. Härtill kommer att direktivet nu ställer krav som saknar motsvarighet i Bokföringsnämndens uttalanden.</p>
<p>Det finns därför anledning att göra en samlad analys av i vilken utsträckning de krav som uppställs i direktivet tillgodoses genom gällande regler. Utifrån analysen skall klarläggas behovet av ny lagstiftning samt huruvida befintlig lagstiftning behöver kompletteras eller ges bättre överblickbarhet. Behov finns också av en kartläggning av företag inom olika sektorer som omfattas av direktivets nya krav på separat redovisning.</p>
<p>Det åligger medlemsstaterna att se till att företagen följer reglerna. Behovet av tillsyn och sanktioner bör därför omfattas av utredningen.</p>
<h2>Uppdraget</h2>
<p>En särskild utredare tillkallas för att analysera de krav som uppställs i transparensdirektivet och i vilken mån dessa krav tillgodoses i svensk lagstiftning. I uppgiften ingår att föreslå den lagstiftning som krävs för att direktivet skall anses införlivat i svensk rätt.</p>
<h2>Redovisning av uppdraget</h2>
<p>Utredaren skall redovisa sitt uppdrag senast den 31 mars 2003. (Näringsdepartementet)</p>
<h2>Bilaga 2</h2>
<p>av den 25 juni 1980 om insyn i de finansiella förbindelserna mellan medlemsstater och offentliga företag samt i vissa företags ekonomiska verksamhet</p>
<p>Anm: I denna konsoliderade utgåva förekommer hänvisningar till den europeiska omräkningsenheten och/eller ecun. Från och med den 1 januari 1999 skall båda benämningarna förstås som hänvisningar till euron – rådets förordning (EEG) nr 3308/80 (EGT L 345, 20.12.1980, s. 1) och rådets förordning (EG) nr 1103/97 (EGT L 162, 19.6.1997, s. 1).</p>
<h2>▼ B</h2>
<h2>▼ M3</h2>
<h2>KOMMISSIONENS DIREKTIV</h2>
<p>av den 25 juni 1980 om insyn i de finansiella förbindelserna mellan medlemsstater och offentliga företag samt i vissa företags ekonomiska verksamhet (80/723/EEG)</p>
<h2>▼ B</h2>
<p>med beaktande av Fördraget om upprättandet av Europeiska ekonomiska gemenskapen, särskilt artikel 90.3, och med beaktande av följande:</p>
<p>Offentliga företag spelar en viktig roll i medlemsstaternas ekonomi.</p>
<p>Fördraget omfattar inte regler för ägande i medlemsstaterna. Lika behandling av privat och offentligt företagande måste därför garanteras.</p>
<p>Fördraget ålägger kommissionen att se till att medlemsstaterna inte ger sådant stöd till offentliga eller privata företag som strider mot den gemensamma marknaden.</p>
<p>Emellertid kan de finansiella förbindelserna mellan myndigheter och offentliga företag vara så komplicerade att uppgiften försvåras.</p>
<p>En rättvis och effektiv tillämpning av reglerna i fördraget om stöd till såväl offentliga som privata företag förutsätter möjlighet till insyn i dessa förbindelser.</p>
<p>Genom denna insyn skall det vara möjligt att skilja mellan statens roll som offentlig myndighet och statens roll som ägare.</p>
<p>Artikel 90.1 ålägger medlemsstaterna vissa skyldigheter då det gäller offentliga företag. Artikel 90.3 ålägger vidare kommissionen att se till att dessa skyldigheter respekteras och ger kommissionen de medel som krävs för ändamålet, vilka innefattar rätten att ange villkoren för hur insyn skall uppnås.</p>
<p>Innebörden av begreppen  offentliga myndigheter och offentliga företag måste sålunda klargöras.</p>
<p>Offentliga myndigheter kan utöva ett avgörande inflytande på hur offentliga företag agerar, inte bara som ägare eller majoritetsdelägare, utan också i kraft av det inflytande de utövar i lednings- och tillsynsorgan, som följd antingen av de bestämmelser som styr verksamheten eller av fördelningen av aktiekapital.</p>
<p>Allmänna medel kan tillföras offentliga företag antingen direkt eller indirekt. Möjligheten till insyn får inte bero på vilket sätt medel anslås. Det torde också vara nödvändigt att redovisa skälen för att tillföra offentliga medel och att redogöra för hur de används.</p>
<p>Medlemsstaterna kan ha andra mål än ekonomiska för de offentliga företagen. I vissa fall lämnar staten ersättning för kostnader som företagen därvid tar på sig. Även sådan ersättning måste redovisas öppet.</p>
<p>Vissa företag bör undantas från tillämpningen av detta direktiv, antingen på grund av verksamhetens art eller på grund av omsättningens storlek. Det gäller vissa verksamheter utanför konkurrensområdet eller sådana som redan täcks av speciella gemenskapsregler, vilka garanterar tillräcklig insyn. Vidare avses offentliga företag inom sektorer där speciella bestämmelser råder, och företag som är alltför små för att motivera den administrativa kontrollapparaten.</p>
<p>Detta direktiv inskränker inte andra bestämmelser i fördraget, se särskilt artiklarna 90.2, 93 och 223.</p>
<p>Med hänsyn till att berörda företag är konkurrensutsatta, måste den information som ges vara underkastad sekretess.</p>
<p>Detta direktiv skall tillämpas i nära samarbete med medlemsstaterna och om så krävs revideras enligt vunna erfarenheter.</p>
<p>HÄRIGENOM FÖRESKRIVS FÖLJANDE.</p>
<h2>▼ M3</h2>
<p>Artikel 1 1. Medlemsstaterna skall se till att finansiella förbindelser mellan offentliga myndigheter och offentliga företag redovisas öppet enligt föreskrifterna i detta direktiv, så att det klart framgår a) vilka allmänna medel som offentliga myndigheter direkt tillfört offentliga företag, b) vilka allmänna medel som offentliga myndigheter tillfört offentliga företag indirekt via andra offentliga företag eller finansiella institut, c) på vilket sätt dessa allmänna medel använts. a) Kostnader och intäkter som härrör från de olika verksamheterna. b) Fullständiga uppgifter om de metoder som tillämpats på konteringen och fördelningen av kostnaderna och intäkterna på de olika verksamheterna.</p>
<p>Artikel 2 1. I detta direktiv används följande beteckningar med de betydelser som här anges: a) offentliga myndigheter:  alla offentliga myndigheter, inbegripet staten och regionala och lokala myndigheter samt alla övriga territoriella myndigheter. b) offentliga företag:  varje företag, över vilket de offentliga myndigheterna direkt eller indirekt kan utöva ett dominerande inflytande till följd av ägarskap, finansiell medverkan eller gällande regler. c) offentliga företag i tillverkningssektorn:  företag vars huvudsakliga verksamhet, definierad som minst 50 procent av årsomsättningen, är tillverkning. Detta är företag vars verksamhet omfattas av Avdelning  D-Tillverkning  (underavdelning DA t.o.m. DN i Nace (rev. 1))( ) d) företag som är skyldigt att ha separat redovisning:  varje företag som har beviljats särskilda eller exklusiva rättigheter av en medlemsstat enligt artikel 86.1 i fördraget, eller som anförtrotts att tillhandahålla tjänster av allmänt ekonomiskt intresse enligt artikel 86.2 i fördraget, och som får statligt stöd i någon form, inbegripet subventioner, bidrag och ersättningar, för tillhandahållandet av en sådan tjänst, samtidigt som företaget även bedriver annan verksamhet. e) olika verksamheter:  å ena sidan alla varor eller tjänster, för vilka ett företag har beviljats särskilda eller exklusiva rättigheter, eller tjänster av allmänt ekonomiska intresse, som ett företag har anförtrotts att tillhandahålla, och å andra sidan, varje annan enskild vara eller tjänst som ingår i företagets verksamhet. f) exklusiva rättigheter:  rättigheter som en medlemsstat beviljar ett företag genom lag eller annan författning eller något administrativt instrument som ger detta företag ensamrätt att tillhandahålla en tjänst eller bedriva en verksamhet inom ett bestämt geografiskt område. g) särskilda rättigheter: rättigheter som en medlemsstat beviljar ett begränsat antal företag genom lag eller annan författning eller något administrativt instrument som, inom ett bestämt geografiskt område, på annat sätt än utifrån objektiva, proportionerliga och ickediskriminerande kriterier begränsar antalet företag som har tillstånd att tillhandahålla en viss tjänst eller utföra en viss verksamhet till två eller flera, ger flera konkurrerande företag, på annat sätt än enligt dessa kriterier, tillstånd att tillhandahålla en viss tjänst eller utföra en viss verksamhet, eller ger ett eller flera företag på annat sätt än enligt dessa kriterier, författningsenliga fördelar som i väsentlig grad påverkar andra företags möjligheter att tillhandahålla samma tjänst eller bedriva samma verksamhet på i allt väsentligt likvärdiga villkor. a) äger majoriteten av företagets tecknade egenkapital, b) kontrollerar majoriteten av röstetalet för bolagets samtliga aktier, eller c) har rätt att utse fler än hälften av medlemmarna i företagets administrativa eller verkställande ledning eller i dess styrelse.</p>
<h2>▼ B</h2>
<p>Artikel 3</p>
<p>Möjligheterna till insyn enligt ► M3  artikel 1.1 ◄  skall i synnerhet gälla för finansiella förbindelser mellan offentliga myndigheter och offentliga företag av följande slag: a) Täckande av driftunderskott. b) Tillskott av kapital. c) Amorteringsfria tillskott eller lån på förmånliga villkor. d) Gynnande genom avkall på vinst eller fordringar. e) Gynnande genom avkall på normal avkastningar på utnyttjande allmänna medel. f) Ersättning för ekonomiska ålägganden från myndigheter.</p>
<h2>▼ M3</h2>
<p>Artikel 3a 1. För att säkerställa den insyn som avses i artikel 1.2 skall medlemsstaterna vidta nödvändiga åtgärder för att se till att varje företag som är skyldigt att ha separat redovisning a) för separat internredovisning för var och en av verksamheterna, b) korrekt konterar eller fördelar alla kostnader och intäkter på grundval av konsekvent tillämpade och sakligt motiverade redovisningsprinciper, c) klart anger vilka principer för kostnadsredovisning som ligger till grund för den separata redovisningen. 2. Punkt 1 skall endast tillämpas på verksamheter som inte omfattas av särskilda bestämmelser som fastställs av gemenskapen och skall inte påverka sådana skyldigheter för medlemsstater eller företag som härrör från fördraget eller från sådana särskilda bestämmelser.</p>
<p>Artikel 4 1. När det gäller den insyn som avses i artikel 1.1, skall direktivet inte tillämpas på finansiella förbindelser mellan offentliga myndigheter och a) offentliga företag vad beträffar tjänster som inte kan påverka handeln mellan medlemsstaterna i nämnvärd omfattning, b) centralbanker, c) offentliga kreditinstitut, när det gäller myndigheters insättningar av allmänna medel på normala affärsmässiga villkor, och d) offentliga företag vars totala nettoomsättning under de två sista räkenskapsåren före det år under vilket de i artikel 1.1 avsedda medlen har tillförts eller använts understiger 40 miljoner euro. För offentliga kreditinstitut skall dock motsvarande tröskelvärde vara en balansomslutning på 800 miljoner euro. 2. När det gäller den insyn som avses i artikel 1.2, skall detta direktiv inte tillämpas i följande fall: a) I fråga om företag som tillhandahåller tjänster som inte kan påverka handeln mellan medlemsstaterna i nämnvärd omfattning. b) I fråga om företag, vars totala nettoomsättning understiger 40 miljoner euro under de två räkenskapsår som föregår det år då det åtnjuter en särskild eller exklusiv rättighet som beviljats av en medlemsstat enligt artikel 86.1 i fördraget, eller under vilket det anförtrotts att tillhandahålla tjänster av allmänt ekonomiskt intresse enligt artikel 86.2 i fördraget, för offentliga kreditinstitut skall dock motsvarande tröskelvärde vara en balansomslutning på 800 miljoner euro. c) Om det statliga stöd oavsett om det ges som subvention, bidrag, ersättning eller i någon annan form som beviljas ett företag, som anförtrotts att tillhandahålla en tjänst av allmänt intresse enligt artikel 86.2 i fördraget, har fastställts för en lämplig tidsperiod enligt ett öppet, genomblickbart och ickediskriminerande förfarande.</p>
<p>Artikel 5</p>
<h2>▼ M2</h2>
<p>Artikel 5a 1. Medlemsstaterna med tillverkande offentliga företag i tillverkningsindustrin skall lämna kommissionen den finansiella information som anges i punkt 2 årsvis enligt det tidsschema som anges i punkt 4. 2. Den finansiella information som krävs av varje offentligt företag i tillverkningsindustrin i enlighet med punkt 3 är följande: i) Årsredovisningen och verksamhetsberättelsen enligt definitionerna i rådets direktiv 78/660/EEG( ). Årsredovisningen och verksamhetsberättelsen omfattar balansräkning och vinst- och förlusträkning, förklarande noter jämte uppgift om redovisningsprinciper, styrelseberättelse och redogörelser för företagets olika avdelningar och verksamheter. Vidare skall meddelanden om bolagsstämma och annan relevant information lämnas.</p>
<p>Följande information skall därutöver hållas tillgänglig i den mån den inte framgår av årsredovisningen: ii) Tillskott av aktiekapital eller kapital som är av liknande art som aktiekapital, med uppgift om villkoren för tillskottet (dvs. stamaktier, preferensaktier, konvertibler samt räntesatser villkor för rätt till utdelning eller konvertering som är förknippade med dem). iii) Bidrag eller bidrag med villkorlig återbetalning. iv) Beviljade lån till företaget, däribland överdragningsrätter och förskott på kapitaltillskott, med angivande av räntesatser och lånevillkor och i förekommande fall den säkerhet som företaget ger långivaren. v) Garantier som givits av myndigheter till företaget vid lånefinansiering (med angivande av villkor och de avgifter som företaget har betalat för garantiåtagandena). vi) Utdelning och balanserade vinstmedel. vii) Varje annan form av statligt stöd, i synnerhet efterskänkande av staten tillkommande belopp, däribland sådana som avser återbetalning av lån och bidrag, bolagsskatt eller sociala avgifter och liknande avgifter. 3. De utgifter som krävs enligt punkt 2 skall lämnas för alla offentliga företag med en omsättning av mer än 250 miljoner ► M3  euro ◄  senaste räkenskapsår.</p>
<p>Informationen skall lämnas för varje offentligt företag för sig inklusive sådana som är belägna i medlemsstaterna och skall när så är lämpligt innefatta närmare uppgifter om alla transaktioner mellan offentliga företag inom och mellan företagsgrupper liksom mellan offentliga företag och staten. Det aktiekapital som avses i punkt 2 ii) skall omfatta direkta tillskott av aktiekapital från staten liksom aktiekapital som tillskjutits av offentliga holdingbolag eller andra offentliga företag (inklusive finansinstitut) både inom och utom samma koncern. Relationen mellan finansiär och mottagare skall alltid anges. På motsvarande sätt skall den information som krävs enligt punkt 2 lämnas för varje offentligt företag för sig och därjämte för holdingbolag som är moderbolag till en grupp eller undergrupp av flera offentliga företag vilkens sammanlagda försäljning gör att holdingbolaget klassificeras som tillverkningsindustriföretag.</p>
<p>Vissa offentliga företag delar upp sin verksamhet på flera juridiskt åtskilda bolag. För sådana företag är kommissionen beredd att godta en koncernredovisning. Sammanställningen skall återge den ekonomiska verkligheten för en grupp företag som verkar i samma bransch eller i några nära samhörande branscher. Koncernredovisning är inte tillräckligt för grupper som endast har ett rent finansiellt samband. 4. Den information som krävs enligt punkt 2 skall lämnas kommissionen årsvis. Information som avser räkenskapsåret 1992 skall sändas till kommissionen inom två månader efter detta direktivs offentliggörande.</p>
<p>Under år 1993 och följande år skall informationen lämnas inom 15 vardagar efter det att det offentliga företaget har offentliggjort sin verksamhetsberättelse. I alla händelser, och speciellt för företag som inte offentliggör någon verksamhetsberättelse, gäller att den begärda informationen skall lämnas inom nio månader efter det att företagets räkenskapsår har gått till ända.</p>
<p>För att kommissionen skall kunna bestämma hur många företag som omfattas av rapporteringssystemet skall medlemsstaterna lämna kommissionen en förteckning över de bolag som omfattas av denna artikel jämte uppgift om dessas omsättning inom två månader från det att detta direktiv offentliggjorts. Förteckningen skall uppdateras före den 31 mars varje år.</p>
<h2>▼ B</h2>
<p>Artikel 6 1. Kommissionen skall ej föra vidare sådan inhämtad information enligt ► M3  artikel 5.3 ◄  som omfattas av sekretess. 2. Punkt 1 utgör inget hinder mot publicering av allmän information eller översikter, som inte behandlar enskilda offentliga företag vilka omfattas av detta direktiv.</p>
<p>Artikel 7</p>
<p>Kommissionen skall regelbundet underrätta medlemsstaterna om resultatet av detta direktivs tillämpning.</p>
<p>Artikel 8</p>
<p>Medlemsstaterna skall vidta de åtgärder som är nödvändiga för att följa detta direktiv från och med den 31 december 1981. De skall underrätta kommissionen om dessa.</p>
<p>Artikel 9</p>
<p>Detta direktiv riktar sig till medlemsstaterna.</p>
<h2>KOMMISSIONENS DIREKTIV</h2>
<p>av den 25 juni 1980 om insyn i de finansiella förbindelserna mellan medlemsstater och offentliga företag (80/723/EEG) med beaktande av Fördraget om upprättandet av Europeiska ekonomiska gemenskapen, särskilt artikel 90.3, och med beaktande av följande:</p>
<p>Offentliga företag spelar en viktig roll i medlemsstaternas ekonomi.</p>
<p>Fördraget omfattar inte regler för ägande i medlemsstaterna. Lika behandling av privat och offentligt företagande måste därför garanteras.</p>
<p>Fördraget ålägger kommissionen att se till att medlemsstaterna inte ger sådant stöd till offentliga eller privata företag som strider mot den gemensamma marknaden.</p>
<p>Emellertid kan de finansiella förbindelserna mellan myndigheter och offentliga företag vara så komplicerade att uppgiften försvåras. En rättvis och effektiv tillämpning av reglerna i fördraget om stöd till såväl offentliga som privata företag förutsätter möjlighet till insyn i dessa förbindelser.</p>
<p>Genom denna insyn skall det vara möjligt att skilja mellan statens roll som offentlig myndighet och statens roll som ägare.</p>
<p>Artikel 90.1 ålägger medlemsstaterna vissa skyldigheter då det gäller offentliga företag. Artikel 90.3 ålägger vidare kommissionen att se till att dessa skyldigheter respekteras och ger kommissionen de medel som krävs för ändamålet, vilka innefattar rätten att ange villkoren för hur insyn skall uppnås.</p>
<p>Innebörden av begreppen offentliga myndigheter och offentliga företag måste sålunda klargöras.</p>
<p>Offentliga myndigheter kan utöva ett avgörande inflytande på hur offentliga företag agerar, inte bara som ägare eller majoritetsdelägare, utan också i kraft av det inflytande de utövar i lednings- och tillsynsorgan, som följd antingen av de bestämmelser som styr verksamheten eller av fördelningen av aktiekapitalet.</p>
<p>Allmänna medel kan tillföras offentliga företag antingen direkt eller indirekt. Möjligheten till insyn får inte bero på vilket sätt medel anslås. Det torde också vara nödvändigt att redovisa skälen för att tillföra offentliga medel och att redogöra för hur de används.</p>
<p>Medlemsstaterna kan ha andra mål än ekonomiska för de offentliga företagen. I vissa fall lämnar staten ersättning för kostnader som företagen därvid tar på sig. Även sådan ersättning måste redovisas öppet.</p>
<p>Vissa företag bör undantas från tillämpningen av detta direktiv, antingen på grund av verksamhetens art eller på grund av omsättningens storlek. Det gäller vissa verksamheter utanför konkurrensområdet eller sådana som redan täcks av speciella gemenskapsregler, vilka garanterar tillräcklig insyn. Vidare avses offentliga företag inom sektorer där speciella bestämmelser råder, och företag som är alltför små för att motivera den administrativa kontrollapparaten.</p>
<p>Detta direktiv inskränker inte andra bestämmelser i fördraget, se särskilt artiklarna 90.2, 93 och 223.</p>
<p>Med hänsyn till att berörda företag är konkurrensutsatta, måste den information som ges vara underkastad sekretess.</p>
<p>Detta direktiv skall tillämpas i nära samarbete med medlemsstaterna och om så krävs revideras enligt vunna erfarenheter.</p>
<p>HÄRIGENOM FÖRESKRIVS FÖLJANDE.</p>
<p>Artikel 1</p>
<p>Medlemsstaterna skall se till att finansiella förbindelser mellan offentliga myndigheter och offentliga företag redovisas öppet enligt föreskrifterna i detta direktiv, så att det klart framgår a) vilka allmänna medel som offentliga myndigheter direkt tillfört offentliga företag, b) vilka allmänna medel som offentliga myndigheter tillfört offentliga företag indirekt via andra offentliga företag eller finansiella institutioner, c) på vilket sätt dessa allmänna medel använts.</p>
<p>Artikel 2</p>
<p>I detta direktiv avses med – offentliga myndigheter: staten och regionala eller lokala myndigheter, – offentliga företag: varje företag, över vilket de offentliga myndigheterna direkt eller indirekt kan utöva ett dominerande inflytande till följd av ägarskap, finansiell medverkan eller gällande regler.</p>
<p>Ett dominerande inflytande skall anses föreligga, när de offentliga myndigheterna direkt eller indirekt a) äger majoriteten av företagets tecknade egenkapital, b) kontrollerar majoriteten av röstetalet för bolagets samtliga aktier, eller c) har rätt att utse fler än hälften av medlemmarna i företagets administrativa eller verkställande ledning eller i dess styrelse.</p>
<p>Artikel 3</p>
<p>Möjligheterna till insyn enligt artikel 1 skall i synnerhet gälla för finansiella förbindelser mellan offentliga myndigheter och offentliga företag av följande slag: a) Täckande av driftunderskott. b) Tillskott av kapital. c) Amorteringsfria tillskott eller lån på förmånliga villkor. d) Gynnande genom avkall på vinst eller fordringar. e) Gynnande genom avkall på normal avkastning på utnyttjade allmänna medel. f) Ersättning för ekonomiska ålägganden från myndigheter.</p>
<p>Artikel 4</p>
<p>Direktivet skall inte tillämpas på finansiella förbindelser mellan offentliga myndigheter och a) offentliga företag, i fråga om tjänster utan nämnvärd inverkan på handeln mellan medlemsstaterna, b) offentliga företag i fråga om verksamhet inom något av följande områden: – vatten och energi, varvid beträffande atomenergi innefattas framställning och anrikning av uran, återanvändning av kärnbränsle och beredning av material innehållande plutonium, – post och telekommunikationer, – transporter, c) offentliga kreditinstitut, d) offentliga företag med omsättning exklusive skatt som ej uppgår till sammanlagt 40 miljoner europeiska beräkningsenheter under de två räkenskapsåren före det år under vilket de medel som avses i artikel 1 tillförts eller använts.</p>
<p>Artikel 5</p>
<p>Artikel 6</p>
<p>Artikel 7</p>
<p>Kommissionen skall regelbundet underrätta medlemsstaterna om resultatet av detta direktivs tillämpning.</p>
<p>Artikel 8</p>
<p>Medlemsstaterna skall vidta de åtgärder som är nödvändiga för att följa detta direktiv från och med den 31 december 1981. De skall underrätta kommissionen om dessa.</p>
<p>Artikel 9</p>
<p>Detta direktiv riktar sig till medlemsstaterna.</p>
<p>Utfärdat i Bryssel den 25 juni 1980.</p>
<p>På kommissionens vägnar</p>
<p>Raymond VOUEL</p>
<p>Ledamot av kommissionen av den 24 juli 1985 om ändring av direktiv 80/723/EEG om insyn i de finansiella förbindelserna mellan medlemsstater och offentliga företag (85/413/EEG) med beaktande av Fördraget om upprättandet av Europeiska ekonomiska gemenskapen, särskilt artikel 90.3, och med beaktande av följande:</p>
<p>I artikel 4 b och c i kommissionens direktiv 80/723/EEG ( ) undantas från direktivets tillämpningsområde offentliga företag inom vatten- och energiförsörjning, post och telekommunikationer, transporter samt offentliga kreditinstitut.</p>
<p>Offentliga företag inom dessa områden spelar en viktig roll i medlemsstaterna. På grund av utvecklingen av de berörda sektorernas konkurrensläge och av den tilltagande ekonomiska integrationen har det visat sig viktigare än förut att ha möjlighet till insyn i de finansiella förbindelserna mellan medlemsstaterna och offentliga företag på vissa områden som tidigare varit undantagna.</p>
<p>Lika behandling av offentliga och privata företag måste gälla även inom dessa områden. Framför allt måste insyn skapas i finansiella förbindelser mellan medlemsstater och offentliga företag i de angivna sektorerna av samma skäl och i samma utsträckning som för företag inom ramen för direktiv 80/723/EEG.</p>
<p>Fördraget ålägger kommissionen att se till att medlemsstaterna inte lämnar stöd som strider mot den gemensamma marknaden vare sig till offentliga eller privata företag i dessa sektorer.</p>
<p>I samband med att direktiv 80/723/EEG anmäldes meddelade kommissionen medlemsstaterna att undantaget för dessa sektorer gällde bara tillfälligt.</p>
<p>Enligt artikel 232.1 i Romfördraget skall bestämmelserna i detta ej påverka bestämmelserna i Fördraget om Europeiska kol- och stålgemenskapen. Emellertid innehåller det senare fördraget specialbestämmelser, som anger medlemsstaternas skyldigheter i fråga om offentliga företag och stöd. Därmed skall artikel 90 i Romfördraget inte tillämpas på offentliga företag som avses i Fördraget om Europeiska kol- och stålgemenskapen.</p>
<p>Enligt artikel 232.2 i Romfördraget får dess bestämmelser inte avvika från Fördraget om upprättandet av Europeiska atomenergigemenskapen. I det senare finns dock inga bestämmelser om offentliga företag eller stöd, varför Romfördragets artikel 90 är tillämplig på atomenergiområdet.</p>
<p>Genom rådets lagstiftning regleras redan i stor utsträckning insynen i medlemsstaternas finansiella förbindelser med offentliga företag inom verksamhetsområdena järnvägar, vägar och transporter på inre vattenvägar. Detta direktiv strider ej mot denna lagstiftning.</p>
<p>Direktiv 80/723/EEG innehåller bestämmelser, särskilt i artiklarna 3 och 5, för att underlätta kommissionens uppgift enligt denna rådslagstiftning, i synnerhet då det gäller att framställa regelbundet återkommande rapporter om berörda offentliga företag.</p>
<p>Tillämpningsområdet för direktiv 80/723/EEG skall sålunda utsträckas till att omfatta hela transportsektorn.</p>
<p>Direktivet täcker även medlemsstaternas finansiella förbindelser med offentliga kreditinstitut. Emellertid omfattar direktivet inte centralbanker med ansvar för penningpolitiken.</p>
<p>Myndigheter deponerar ofta medel kortfristigt i offentliga kreditinstitut på normala, affärsmässiga villkor. Sådana insättningar är inte förknippade med särskilda förmåner för kreditinstituten och skall därför inte omfattas av direktivet.</p>
<p>Ett kreditinstituts ekonomiska betydelse beror inte på omsättningen utan på balansomslutningen. Därför skall gränsvärdet enligt artikel 4 d i direktiv 80/723/EEG när det gäller kreditinstitut avse det senare kriteriet.</p>
<p>HÄRIGENOM FÖRESKRIVS FÖLJANDE.</p>
<p>Artikel 1</p>
<p>Artikel 4 i direktiv 80/723/EEG skall ersättas med följande: ” Artikel 4</p>
<p>Detta direktiv skall inte tillämpas på finansiella förbindelser mellan myndigheter och a) offentliga företag vad beträffar tjänster utan nämnvärd inverkan på handeln mellan medlemsstater, c) offentliga kreditinstitut, när det gäller myndigheters insättningar av allmänna medel på normala affärsmässiga villkor, d) offentliga företag vars totala omsättning före skatt under de två sista räkenskapsåren före det år under vilket de i artikel 1 avsedda medlen har tillförts eller använts understiger 40 miljoner ecu. För offentliga kreditinstitut skall dock motsvarande tröskelvärde vara en balansomslutning på 800 miljoner ecu.”</p>
<p>Artikel 2</p>
<p>Medlemsstaterna skall vidta de åtgärder som är nödvändiga för att följa detta direktiv från och med 1 januari 1986. De skall underrätta kommissionen om detta.</p>
<p>Artikel 3</p>
<p>Detta direktiv riktar sig till medlemsstaterna.</p>
<p>Utfärdat i Bryssel den 24 juli 1985</p>
<p>På kommissionens vägnar</p>
<p>Peter SUTHERLAND</p>
<p>Ledamot av kommissionen</p>
<h2>KOMMISSIONENS DIREKTIV 93/84/EEG</h2>
<p>av den 30 september 1993 om ändring av direktiv 80/723/EEG om insyn i de finansiella förbindelserna mellan medlemsstater och offentliga företag med beaktande av Fördraget om upprättandet av Europeiska ekonomiska gemenskapen, särskilt artikel 90.3 i detta, och med beaktande av följande:</p>
<p>Genom kommissionens direktiv 80/723/EEG ( ), ändrat genom direktiv 85/413/EEG ( ), infördes ett system som ålägger medlemsstaterna att säkerställa möjlighet till insyn i de finansiella förbindelserna mellan myndigheter och offentliga företag. I det direktivet krävs också att viss information sparas hos medlemsstaterna och på begäran lämnas till kommissionen.</p>
<p>Direktiv 80/723/EEG innehåller bestämmelser, särskilt i artiklarna 3 och 5, som kan göra det lättare för kommissionen att fullgöra sina åtaganden.</p>
<p>Offentliga företag spelar en viktig roll i medlemsstaternas ekonomiska liv. Behovet av insyn i de finansiella förbindelserna mellan medlemsstaterna och deras offentliga företag har visat sig vara större än tidigare, på grund av förändringar i konkurrensläget på den gemensamma marknaden, i synnerhet som gemenskapen utvecklas mot större ekonomisk integration och social samhörighet.</p>
<p>Medlemsstaterna har antagit Europeiska enhetsakten vilket har lett till skapandet av den inre marknaden med verkan från och med den 1 januari 1993. Detta har ökat konkurrenstrycket och medför att kommissionen måste vaka över att fördelarna med den inre marknaden till fullo uppnås. I och med genomförandet av den inre marknaden blir det alltmera nödvändigt att se till att offentliga och privata företag får samma möjligheter.</p>
<p>Det har konstaterats att en betydande del av de finansiella flödena mellan en stat och dess offentliga företag sker genom en mängd olika slags finansiella överföringar och inte bara i form av kapitaltillskott eller tillskott av liknande art.</p>
<p>Särskilt inom tillverkningsindustrin har kommissionen konstaterat att betydande statligt stöd har getts utan att anmälas i enlighet med artikel 93.3 i fördraget. Första ( ), andra ( ) och tredje ( ) undersökningarna av statligt stöd bekräftar att statsstöd alltjämt i stor utsträckning ges på ett otillåtet sätt.</p>
<p>Ett rapporteringssystem som bygger på kontroll i efterhand av de finansiella flödena mellan myndigheter och offentliga företag kommer att sätta kommissionen i stånd att fullgöra sina åtaganden. Kontrollsystemet måste omfatta detaljerad ekonomisk information. Sådan är inte alltid offentligt tillgänglig, och om så är fallet är den inte alltid tillräckligt detaljerad för att kunna tjäna som underlag för en utvärdering av de finansiella flödena mellan staten och offentliga företag.</p>
<p>Alla uppgifter som begärs kan anses stå i skäligt förhållande till det syfte som skall tillgodoses, om man tar hänsyn till att de redan omfattas av uppgiftsplikten enligt fjärde rådsdirektivet 78/660/EEG ( ) om årsredovisningar i bolag, senast ändrat genom direktiv 90/605/EEG ( ).</p>
<p>För att begränsa den administrativa belastningen på medlemsstaterna bör rapporteringssystemet utnyttja både offentligt tillgängliga uppgifter och uppgifter som är tillgängliga via majoritetsägare. Rapportering på koncernnivå är tillåten. Störst snedvridning av konkurrensen på den gemensamma marknaden orsakas av fördragsstridigt stöd till stora företag i tillverkningsindustrin. Rapporteringssystemet kan därför för närvarande begränsas till företag med en årsomsättning på över 250 miljoner ecu. ( ) ISBN 92-825-9536-6. ( ) ISBN 92-826-0387-3. ( ) ISBN 92-826-4638-6.</p>
<p>När kommissionen år 1980 anmälde direktiv 80/723/EEG var dess ståndpunkt att kapitalöverföringar mellan offentliga företag eller inom en grupp av offentliga företag inte omfattades av de krav som uppställdes i det direktivet, men det finns nu skäl att låta information om sådana överföringar ingå på grund av nya behov i det ekonomiska livet som ofta påverkas av statsingripanden via offentliga företag. Såsom understrukits genom EG-domstolens praxis sedan 1980 ( ) har medlemsstaternas överträdelser av bestämmelserna i artikel 93.3 ökat betydligt, vilket har gjort kommissionens övervakning på konkurrensområdet allt svårare. Kommissionens övervakningsbefogenheter måste därför ökas.</p>
<p>HÄRIGENOM FÖRESKRIVS FÖLJANDE.</p>
<p>Artikel 1</p>
<p>Direktiv 80/723/EEG ändras på följande sätt: 1. I artikel 2 skall följande strecksats läggas till: ” offentliga företag i tillverkningsindustrin: företag vars huvudsakliga verksamhet, definierad som minst 50 procent av årsomsättningen, är tillverkning. Detta är företag vars verksamhet omfattas av Avdelning D Tillverkning (underavdelning DA t.o.m. DN i Nace (Rev. 1) ( ).” 2. Följande artikel skall införas: ”Artikel 5a 1. Medlemsstater med tillverkande offentliga företag i tillverkningsindustrin skall lämna kommissionen den finansiella information som anges i punkt 2 årsvis enligt det tidsschema som anges i punkt 4. ( ) Se t.ex. domarna i målet 290/83 (jordbrukskreditfond) av den 30 januari 1985, Rec. 1985, s. 439, de förenade målen 67, 68 och 70/85 (Van der Kooy) av den 2 februari 1988, Rec. 1988, s. 219, målet C-303/88 (Eni-Lanerossi) av den 21 mars 1991, Rec. 1991, s. I-1433 samt målet C-305/89 (Iri/Finmeccanica/Alfa Romeo) av den 21 mars 1991, Rec. 1991, s. I-1603. 2. Den finansiella information som krävs av varje offentligt företag i tillverkningsindustrin i enlighet med punkt 3 är följande: i) Årsredovisningen och verksamhetsberättelsen enligt definitionerna i rådets direktiv 78/660/EEG ( *). Årsredovisningen och verksamhetsberättelsen omfattar balansräkning och vinst- och förlusträkning, förklarande noter jämte uppgift om redovisningsprinciper, styrelseberättelse och redogörelser för företagets olika avdelningar och verksamheter. Vidare skall meddelanden om bolagsstämma och annan relevant information lämnas.</p>
<p>Följande information skall därutöver hållas tillgänglig i den mån den inte framgår av årsredovisningen: ii) Tillskott av aktiekapital eller kapital som är av liknande art som aktiekapital, med uppgift om villkoren för tillskottet (dvs. stamaktier, preferensaktier, konvertibler samt räntesatser villkor för rätt till utdelning eller konvertering som är förknippade med dem. iii) Bidrag eller bidrag med villkorlig återbetalning iv) Beviljade lån till företaget, däribland överdragningsrätter och förskott på kapitaltillskott, med angivande av räntesatser och lånevillkor och i förekommande fall den säkerhet som företaget ger långivaren. v) Garantier som givits av myndigheter till företaget vid lånefinansiering (med angivande av villkor och de avgifter som företaget har betalat för garantiåtagandena). vi) Utdelning och balanserade vinstmedel. vii) Varje annan form av statligt stöd, i synnerhet efterskänkande av staten tillkommande belopp, däribland sådana som avser återbetalning av lån och bidrag, bolagsskatt eller sociala avgifter och liknande avgifter. 3. De uppgifter som krävs enligt punkt 2 skall lämnas för alla offentliga företag med en omsättning av mer än 250 miljoner ecu senaste räkenskapsår.</p>
<p>Informationen skall lämnas för varje offentligt företag för sig inklusive sådana som är belägna i medlemsstaterna och skall när så är lämpligt innefatta närmare uppgifter om alla transaktioner mellan offentliga företag inom och mellan olika företagsgrupper liksom mellan offentliga företag och staten. Det aktiekapital som avses i punkt 2 ii) skall omfatta direkta tillskott av aktiekapital från staten liksom aktiekapital som tillskjutits av offentliga holdingbolag eller andra offentliga företag (inklusive finansinstitut) både inom och utom samma koncern. Relationen mellan finansiär och mottagare skall alltid anges. På motsvarande sätt skall den information som krävs enligt punkt 2 lämnas för varje offentligt företag för sig och därjämte för holdingbolag som är moderbolag till en grupp eller undergrupp av flera offentliga företag vilkens sammanlagda försäljning gör att holdingbolaget klassificeras som tillverkningsindustriföretag.</p>
<p>Vissa offentliga företag delar upp sin verksamhet på flera juridiskt åtskilda bolag. För sådana företag är kommissionen beredd att godta en koncernredovisning. Sammanställningen skall återge den ekonomiska verkligheten för en grupp företag som verkar i samma bransch eller i några nära samhörande branscher. Koncernredovisning är inte tillräckligt för grupper som endast har ett rent finansiellt samband. 4. Den information som krävs enligt punkt 2 skall lämnas kommissionen årsvis. Information som avser räkenskapsåret 1992 skall sändas till kommissionen inom två månader efter detta direktivs offentliggörande.</p>
<p>Under år 1993 och följande år skall informationen lämnas inom 15 vardagar efter det att det offentliga företaget har offentliggjort sin verksamhetsberättelse. I alla händelser, och speciellt för företag som inte offentliggör någon verksamhetsberättelse, gäller att den begärda informationen skall lämnas inom nio månader efter det att företagets räkenskapsår har gått till ända.</p>
<p>För att kommissionen skall kunna bestämma hur många företag som omfattas av rapporteringssystemet skall medlemsstaterna lämna kommissionen en förteckning över de bolag som omfattas av denna artikel jämte uppgift om dessas omsättning inom två månader från det att detta direktiv offentliggjorts. Förteckningen skall uppdateras före den 31 mars varje år.</p>
<p>Artikel 2</p>
<p>Medlemsstaterna skall senast den 1 november 1993 vidta de åtgärder som är nödvändiga för att följa detta direktiv. De skall omedelbart underrätta kommission om detta.</p>
<p>När en medlemsstat antar dessa bestämmelser skall de innehålla en hänvisning till detta direktiv eller åtföljas av en sådan hänvisning när de offentliggörs. Närmare föreskrifter om hur hänvisningen skall göras skall varje medlemsstat själv utfärda.</p>
<p>Artikel 3</p>
<p>Detta direktiv riktar sig till medlemsstaterna.</p>
<p>Utfärdat i Bryssel den 30 september 1993.</p>
<p>På rådets vägnar</p>
<p>Karel VAN MIERT</p>
<p>Vice ordförande</p>
<h2>Kommissionens direktiv 2000/52/EG</h2>
<p>av den 26 juli 2000 om ändring av direktiv 80/723/EEG om insyn i de finansiella förbindelserna mellan medlemsstater och offentliga företag med beaktande av Fördraget om upprättandet av Europeiska gemenskapen, särskilt artikel 86.3 i detta, och av följande skäl: (1) Enligt kommissionens direktiv 80/723/EEG( ), senast ändrat genom direktiv 93/84/EEG( ), skall medlemsstaterna se till att finansiella förbindelser mellan offentliga myndigheter och offentliga företag redovisas öppet. I direktiv 80/723/EEG anges att medlemsstaterna skall bevara viss information om finansiella förbindelser och på begäran lämna ut denna till kommissionen, medan övrig information skall lämnas i form av årliga rapporter. (2) Olika ekonomiska sektorer som tidigare kännetecknats av nationella, regionala eller lokala monopol har med tillämpning av fördraget eller av regler som antagits av medlemsstaterna och gemenskapen öppnats, eller håller på att öppnas för konkurrens, helt eller delvis. Under denna process har vikten av att EG:s konkurrensregler tillämpas rättvist och effektivt inom dessa sektorer framstått klart, särskilt när det gäller att se till att det inte förekommer något missbruk av en dominerande ställning enligt artikel 82 i fördraget, och inte heller något statligt stöd enligt artikel 87 i fördraget, om det inte är förenligt med den gemensamma marknaden, vilket dock inte påverkar den eventuella tillämpningen av artikel 86.2 i fördraget. (3) Medlemsstaterna beviljar ofta särskilda eller exklusiva rättigheter till företag inom dessa sektorer eller betalar ut bidrag eller någon annan form av ersättning till vissa företag som har anförtrotts att tillhandahålla tjänster av allmänt ekonomiskt intresse. Dessa företag konkurrerar även ofta med andra företag. (4) Enligt artikel 86.2 och 86.3 i fördraget är det i princip medlemsstaternas sak att, efter eget bestämmande, anförtro vissa företag tillhandahållandet av tjänster av allmänt ekonomiskt intresse, medan kommissionen har ansvaret för att säkerställa att bestämmelserna i artikel 86 tillämpas korrekt. (5) Enligt artikel 86.1 i fördraget skall medlemsstaterna beträffande offentliga företag och företag som de beviljar särskilda eller exklusiva rättigheter inte vidta och inte heller bibehålla någon åtgärd som strider mot reglerna i fördraget. Artikel 86.2 i fördraget gäller företag som anförtrotts att tillhandahålla tjänster av allmänt ekonomiskt intresse. Enligt artikel 86.3 i fördraget skall kommissionen säkerställa att bestämmelserna i artikel 86 tillämpas och utfärda lämpliga direktiv eller beslut vad avser medlemsstaterna. Enligt de tolkningsbestämmelser som bifogats fördraget genom protokollet om systemet för radio och TV i allmänhetens tjänst i medlemsstaterna skall bestämmelserna i Fördraget om upprättandet av Europeiska gemenskapen inte påverka medlemsstaternas behörighet att svara för finansiering av radio och TV i allmänhetens tjänst i den utsträckning som denna finansiering beviljas radio- och  TV-organisationerna för att de skall utföra det uppdrag att verka i allmänhetens tjänst som har tilldelats dem, utformats och organiserats av varje medlemsstat och i den utsträckning som finansieringen inte påverkar handelsvillkoren och konkurrensen inom gemenskapen i en omfattning som kan strida mot det gemensamma intresset, varvid kraven på att utföra uppdraget att verka i allmänhetens tjänst skall beaktas. För att kommissionen skall kunna säkerställa att bestämmelserna i artikel 86 i fördraget tillämpas måste kommissionen få nödvändig information. Detta innebär att villkoren för hur insyn skall åstadkommas måste preciseras. (6) Tillämpningen av konkurrensreglerna, och framför allt av artikel 86 i fördraget, skulle kunna försvåras på grund av komplexiteten i de förhållanden som gäller för de olika typer av offentliga eller privata företag som beviljats särskilda eller exklusiva rättigheter eller anförtrotts att tillhandahålla tjänster av allmänt ekonomiskt intresse, liksom även till följd av det faktum att ett och samma företag kan bedriva ett stort antal olika verksamheter och på grund av att avregleringen av marknaderna nått olika långt i de olika medlemsstaterna. Medlemsstaterna och kommissionen måste därför få detaljerade uppgifter om de berörda företagens interna finansiella och organisatoriska struktur, framför allt separat och tillförlitlig redovisning för olika verksamheter som bedrivs av samma företag. Sådan information är inte alltid tillgänglig eller tillräckligt detaljerad eller tillförlitlig. (7) I redovisningen bör de olika verksamheterna särskiljas, och den bör innehålla uppgifter om kostnader och intäkter från varje verksamhet samt om metoderna för kontering och fördelning av kostnader och intäkter. Sådan separat redovisning bör hållas tillgänglig dels för varor eller tjänster för vilka medlemsstaten har beviljat särskilda eller exklusiva rättigheter eller för tjänster av allmänt ekonomiskt intresse som ett företag har anförtrotts att tillhandahålla av medlemsstaten, dels för alla andra varor och tjänster som ingår i företagets verksamhet. Skyldigheten att ha separat redovisning bör inte gälla företag som i sin verksamhet bara tillhandahåller tjänster av allmänt ekonomiskt intresse och som inte bedriver någon verksamhet utöver dessa tjänster av allmänt ekonomiskt intresse. Det förefaller inte nödvändigt att kräva separat redovisning i fråga om tjänster av allmänt ekonomiskt intresse eller när det gäller särskilda eller exklusiva rättigheter i den mån som detta inte behövs för fördelningen av kostnader och intäkter mellan dessa varor och tjänster och sådana varor och tjänster som inte är av allmänt ekonomiskt intresse eller som inte omfattas av särskilda eller exklusiva rättigheter. (8) Att kräva att medlemsstaterna ser till att de berörda företagen har sådan separat redovisning är det effektivaste sättet att säkerställa en rättvis och effektiv tillämpning av konkurrensreglerna. Kommissionen har i ett meddelande om tjänster i allmänhetens intresse i Europa( ) betonat den stora betydelse som sådana tjänster har. Det är också nödvändigt att ta hänsyn till betydelsen av de berörda sektorer där tjänster i allmänhetens intresse kan förekomma, den starka marknadsposition de berörda företagen kan ha och sårbarheten i den konkurrens som uppstår när dessa sektorer avregleras. För att uppnå det grundläggande målet att skapa insyn är det nödvändigt och lämpligt i enlighet med proportionalitetsprincipen att fastställa bestämmelser om separat redovisning. Detta direktiv går inte utöver vad som är absolut nödvändigt för att uppnå de eftersträvade målen i enlighet med artikel 5 tredje stycket i fördraget. (9) Inom vissa sektorer skall medlemsstaterna och vissa företag föra separat redovisning enligt bestämmelser som antagits av gemenskapen. Det är nödvändigt att se till att all ekonomisk verksamhet inom gemenskapen behandlas lika och att utvidga kravet på separat redovisning till att omfatta alla jämförbara situationer. Detta direktiv bör inte medföra någon ändring av de särskilda bestämmelser som, i samma syfte, fastställs genom annan gemenskapslagstiftning, och det bör därför inte gälla verksamhet som bedrivs av företag som omfattas av dessa bestämmelser. (10) För företag med en total årlig nettoomsättning som understiger 40 miljoner euro är det för närvarande inte nödvändigt att kräva separat redovisning, eftersom deras verksamhet inte påverkar konkurrensen annat än i begränsad utsträckning och eftersom onödig administrativ belastning bör undvikas. Tillhandahållandet av vissa typer av tjänster som endast i begränsad utsträckning påverkar handeln mellan medlemsstaterna behöver inte heller omfattas av kravet på separat redovisning. Detta direktiv bör inte påverka tillämpningen av andra regler för medlemsstaternas tillhandahållande av information till kommissionen. (11) Det förefaller för närvarande inte nödvändigt att kräva separat redovisning av företag som under en lämplig tidsperiod mottar en ersättning för att tillhandahålla tjänster av allmänt ekonomiskt intresse som har fastställts genom ett öppet, genomblickbart och ickediskriminerande förfarande. (12) Enligt artikel 295 i fördraget skall fördraget inte i något hänseende ingripa i medlemsstaternas egendomsordning. Konkurrensreglerna bör inte tillämpas så att offentliga eller privata företag diskrimineras på ett omotiverat sätt. Detta direktiv bör gälla både offentliga och privata företag. (13) Det finns skillnader i den territoriella förvaltningsstrukturen i medlemsstaterna. Detta direktiv bör omfatta offentliga myndigheter på alla nivåer i varje medlemsstat. (14) Direktiv 80/723/EEG bör därför ändras.</p>
<p>HÄRIGENOM FÖRESKRIVS FÖLJANDE.</p>
<p>Artikel 1</p>
<p>Direktiv 80/723/EEG ändras på följande sätt: 1. Rubriken skall ersättas med följande: ”Kommissionens direktiv 80/723/EEG av den 25 juni 1980 om insyn i de finansiella förbindelserna mellan medlemsstater och offentliga företag samt i vissa företags ekonomiska verksamhet”. 2. Artiklarna 1 och 2 skall ersättas med följande: ” Artikel 1 1. Medlemsstaterna skall se till att finansiella förbindelser mellan offentliga myndigheter och offentliga företag redovisas öppet enligt föreskrifterna i detta direktiv, så att det klart framgår a) vilka allmänna medel som offentliga myndigheter direkt tillfört offentliga företag, b) vilka allmänna medel som offentliga myndigheter tillfört offentliga företag indirekt via andra offentliga företag eller finansiella institut, c) på vilket sätt dessa allmänna medel använts. a) Kostnader och intäkter som härrör från de olika verksamheterna. b) Fullständiga uppgifter om de metoder som tillämpats på konteringen och fördelningen av kostnaderna och intäkterna på de olika verksamheterna.</p>
<p>Artikel 2 1. I detta direktiv används följande beteckningar med de betydelser som här anges: a) offentliga myndigheter: alla offentliga myndigheter, inbegripet staten och regionala och lokala myndigheter samt alla övriga territoriella myndigheter. b) offentliga företag: varje företag, över vilket de offentliga myndigheterna direkt eller indirekt kan utöva ett dominerande inflytande till följd av ägarskap, finansiell medverkan eller gällande regler. c) offentliga företag i tillverkningssektorn: företag vars huvudsakliga verksamhet, definierad som minst 50 procent av årsomsättningen, är tillverkning. Detta är företag vars verksamhet omfattas av Avdelning  D-Tillverkning (underavdelning DA t.o.m. DN i Nace (rev. 1 ))( ). d) företag som är skyldigt att ha separat redovisning: varje företag som har beviljats särskilda eller exklusiva rättigheter av en medlemsstat enligt artikel 86.1 i fördraget, eller som anförtrotts att tillhandahålla tjänster av allmänt ekonomiskt intresse enligt artikel 86.2 i fördraget, och som får statligt stöd i någon form, inbegripet subventioner, bidrag och ersättningar, för tillhandahållandet av en sådan tjänst, samtidigt som företaget även bedriver annan verksamhet. e) olika verksamheter: å ena sidan alla varor eller tjänster, för vilka ett företag har beviljats särskilda eller exklusiva rättigheter, eller tjänster av allmänt ekonomiskt intresse, som ett företag har anförtrotts att tillhandahålla, och å andra sidan, varje annan enskild vara eller tjänst som ingår i företagets verksamhet. f) exklusiva rättigheter: rättigheter som en medlemsstat beviljar ett företag genom lag eller annan författning eller något administrativt instrument som ger detta företag ensamrätt att tillhandahålla en tjänst eller bedriva en verksamhet inom ett bestämt geografiskt område. g) särskilda rättigheter: rättigheter som en medlemsstat beviljar ett begränsat antal företag genom lag eller annan författning eller något administrativt instrument som, inom ett bestämt geografiskt område, – på annat sätt än utifrån objektiva, proportionerliga och ickediskriminerande kriterier begränsar antalet företag som har tillstånd att tillhandahålla en viss tjänst eller utföra en viss verksamhet till två eller flera, – ger flera konkurrerande företag, på annat sätt än enligt dessa kriterier, tillstånd att tillhandahålla en viss tjänst eller utföra en viss verksamhet, eller – ger ett eller flera företag, på annat sätt än enligt dessa kriterier, författningsenliga fördelar som i väsentlig grad påverkar andra företags möjligheter att tillhandahålla samma tjänst eller bedriva samma verksamhet på i allt väsentligt likvärdiga villkor. 2. Ett dominerande inflytande skall anses föreligga, när de offentliga myndigheterna direkt eller indirekt a) äger majoriteten av företagets tecknade egenkapital, b) kontrollerar majoriteten av röstetalet för bolagets samtliga aktier, eller c) har rätt att utse fler än hälften av medlemmarna i företagets administrativa eller verkställande ledning eller i dess styrelse.” 3. I artikel 3, skall ”artikel 1” ersättas med ”artikel 1.1”. 4. Följande artikel 3a skall införas: ” Artikel 3a 1. För att säkerställa den insyn som avses i artikel 1.2 skall medlemsstaterna vidta nödvändiga åtgärder för att se till att varje företag som är skyldigt att ha separat redovisning a) för separat internredovisning för var och en av verksamheterna, b) korrekt konterar eller fördelar alla kostnader och intäkter på grundval av konsekvent tillämpade och sakligt motiverade redovisningsprinciper, c) klart anger vilka principer för kostnadsredovisning som ligger till grund för den separata redovisningen. 2. Punkt 1 skall endast tillämpas på verksamheter som inte omfattas av särskilda bestämmelser som fastställs av gemenskapen och skall inte påverka sådana skyldigheter för medlemsstater eller företag som härrör från fördraget eller från sådana särskilda bestämmelser.” 5. Artiklarna 4 och 5 skall ersättas med följande: ” Artikel 4 1. När det gäller den insyn som avses i artikel 1.1, skall direktivet inte tillämpas på finansiella förbindelser mellan offentliga myndigheter och a) offentliga företag vad beträffar tjänster som inte kan påverka handeln mellan medlemsstaterna i nämnvärd omfattning, b) centralbanker, c) offentliga kreditinstitut, när det gäller myndigheters insättningar av allmänna medel på normala affärsmässiga villkor, och d) offentliga företag vars totala nettoomsättning under de två sista räkenskapsåren före det år under vilket de i artikel 1.1 avsedda medlen har tillförts eller använts understiger 40 miljoner euro. För offentliga kreditinstitut skall dock motsvarande tröskelvärde vara en balansomslutning på 800 miljoner euro. 2. När det gäller den insyn som avses i artikel 1.2, skall detta direktiv inte tillämpas i följande fall: a) I fråga om företag som tillhandahåller tjänster som inte kan påverka handeln mellan medlemsstaterna i nämnvärd omfattning. b) I fråga om företag, vars totala nettoomsättning understiger 40 miljoner euro under de två räkenskapsår som föregår det år då det åtnjuter en särskild eller exklusiv rättighet som beviljats av en medlemsstat enligt artikel 86.1 i fördraget, eller under vilket det anförtrotts att tillhandahålla tjänster av allmänt ekonomiskt intresse enligt artikel 86.2 i fördraget, för offentliga kreditinstitut skall dock motsvarande tröskelvärde vara en balansomslutning på 800 miljoner euro. c) Om det statliga stöd oavsett om det ges som subvention, bidrag, ersättning eller i någon annan form som beviljas ett företag, som anförtrotts att tillhandahålla en tjänst av allmänt intresse enligt artikel 86.2 i fördraget, har fastställts för en lämplig tidsperiod enligt ett öppet, genomblickbart och ickediskriminerande förfarande.</p>
<p>Artikel 5</p>
<p>Artikel 2</p>
<p>Medlemsstaterna skall sätta i kraft de lagar och andra författningar som är nödvändiga för att följa detta direktiv senast den 31 juli 2001. De skall genast underrätta kommissionen om detta.</p>
<p>Artikel 1.2 i direktiv 80/723/EEG, i dess lydelse enligt detta direktiv, skall tillämpas senast från och med den 1 januari 2002.</p>
<p>När en medlemsstat antar dessa bestämmelser skall de innehålla en hänvisning till detta direktiv eller åtföljas av en sådan hänvisning när de offentliggörs. Närmare föreskrifter om hur hänvisningen skall göras skall varje medlemsstat själv utfärda.</p>
<p>Artikel 3</p>
<p>Detta direktiv träder i kraft den tjugonde dagen efter det att det har offentliggjorts i Europeiska gemenskapernas officiella tidning.</p>
<p>Artikel 4</p>
<p>Detta direktiv riktar sig till medlemsstaterna.</p>
<p>Utfärdat i Bryssel den 26 juli 2000.</p>
<p>På kommissionens vägnar</p>
<p>Mario Monti</p>
<p>Ledamot av kommissionen</p>
<h2>Bilaga 3</h2>
<h2>Bilaga 3 Utdrag från Nace (Rev 1)</h2>
<p>Utdrag från bilaga till rådets förordning (EEG) nr 3037/90 av den 9 oktober 1990 om statistisk näringsgrensindelning i Europeiska gemenskapen</p>
<h2>AVDELNING D: TILLVERKNING</h2>
<h2>15 LIVSMEDELS- OCH DRYCKESVARUFRAMSTÄLLNING</h2>
<p>761/93 3037/90 --- I 9 Huvudgrupp Nyckel ISIC</p>
<p>Rev. 3 Benämning Undergrupp Grupp 15.43 Matfettstillverkning 1514 ¢ 15.9 Framställning av drycker 155 ¢</p>
<h2>16 TOBAKSVARUTILLVERKNING</h2>
<p>16.0 Tobaksvarutillverkning 160 ¢ 16.00 Tobaksvarutillverkning 1600 ¢ 761/93 3037/90 --- I 10 Huvudgrupp Nyckel ISIC</p>
<p>Rev. 3 Benämning Undergrupp Grupp</p>
<h2>17 TEXTILVARUTILLVERKNING</h2>
<p>17.1 Garntillverkning 171 ¢ 17.40 Tillverkning av sydda textilvaror utom beklädnadsvaror 1721 ¢ 17.5 Annan textilietillverkning 172 ¢ 3037/90 --- I 11 Huvudgrupp Nyckel ISIC</p>
<p>Rev. 3 Benämning Undergrupp Grupp 19.30 Tillverkning av skodon 1920 ¢</p>
<h2>UNDERAVDELNING DD: TRÄVARUTILLVERKNING</h2>
<p>3037/90 --- I 12 Huvudgrupp Nyckel ISIC</p>
<p>Rev. 3 Benämning Undergrupp Grupp 22.1 Förlagsverksamhet 221 ¢ 3037/90 --- I 13 Huvudgrupp Nyckel ISIC</p>
<p>Rev. 3 Benämning Undergrupp Grupp 24.30 Tillverkning av färg, lack, tryckfärg m.m. 2422 ¢ 3037/90 --- I 14 Huvudgrupp Nyckel ISIC</p>
<p>Rev. 3 Benämning Undergrupp Grupp 24.70 Konstfibertillverkning 2430 ¢ 25.1 Tillverkning av gummivaror 251 ¢ 26.1 Glas- och glasvarutillverkning 261 ¢ 761/93 3037/90 --- I 15 Huvudgrupp Nyckel ISIC</p>
<p>Rev. 3 Benämning Undergrupp Grupp 26.2 Tillverkning av keramiska produkter, utom icke eldfasta för byggändamål 269 ¢ 26.21 Tillverkning av keramiska hushålls- och prydnadsartiklar 2191 ¢ 26.70 Stenvarutillverkning 2696 26.8 Tillverkning av andra icke-metalliska mineraliska produkter 269 ¢ 26.81 Slipmedelstillverkning 2699 ¢ 26.82 Tillverkning av övriga icke-metalliska mineraliska produkter 2699 ¢</p>
<h2>27 STÅL- OCH METALLFRAMSTÄLLNING</h2>
<p>(1) -produkter) 2710 ¢ (1) Europeiska kol- och stålgemenskapen. 761/93 3037/90 --- I 16 Huvudgrupp Nyckel ISIC</p>
<p>Rev. 3 Benämning Undergrupp Grupp 28.1 Byggnadsmetallvarutillverkning 281 ¢ 28.2 Tillverkning av cisterner, tankar, kar och andra behållare av metall; tillverkning av radiatorer och pannor för centraluppvärmning 281 ¢ (1) Europeiska kol- och stålgemenskapen. 761/93 3037/90 --- I 17 Huvudgrupp Nyckel ISIC</p>
<p>Rev. 3 Benämning Undergrupp Grupp 28.7 Annan metallvarutillverkning 289 ¢ 3037/90 --- I 18 Huvudgrupp Nyckel ISIC</p>
<p>Rev. 3 Benämning</p>
<p>Undergrupp Grupp 29.52 Tillverkning av gruv-, bergbrytnings- och byggmaskiner 2924 ¢ 30.0 Tillverkning av kontorsmaskiner och datorer 300 ¢ 30.02 Tillverkning av datorer och annan informationsbehandlingsutrustning 3000 ¢</p>
<h2>32 TILLVERKNING AV TELEPRODUKTER</h2>
<p>33.20 Tillverkning av instrument och apparater för mätning, kontroll, provning, navigering och andra ändamål utom industriell processtyrning 3312 ¢ 33.50 Urtillverkning 3330 ¢ 761/93 3037/90 --- I 20 Huvudgrupp Nyckel ISIC</p>
<p>Rev. 3 Benämning Undergrupp Grupp 35.12 Byggande och reparation av fritidsbåtar 3512 ¢ 36.1 Tillverkning av möbler 361 ¢ 761/93 3037/90 --- I 21 Huvudgrupp Nyckel ISIC</p>
<p>Rev. 3 Benämning Undergrupp Grupp 36.15 Tillverkning av madrasser 3610 ¢ 36.30 Tillverkning av musikinstrument 3692 ¢ 36.50 Tillverkning av spel och leksaker 3694 ¢ 36.6 Diverse övrig tillverkning 369 ¢</p>
<h2>37 ÅTERVINNING</h2>
<p>---------------</p>
<h2>Bilaga 4</h2>
<h2>Konkurrensrådets rapport: Vilka företag omfattas av transparensdirektivet?</h2>
<h2>1 Uppdraget</h2>
<p>Konkurrensrådet har av Transparensutredningen fått ett uppdrag att undersöka vilka företag som omfattas av transparensdirektivet. Kartläggningen bör också enligt uppdraget visa vilka företag som skulle omfattas, om man med hänsyn till svenska intressen väljer att tillämpa reglerna på en vidare krets av företag (enligt lämpliga och lätt avgränsbara kriterier). Hänsyn skall tas till de oklarheter som kan råda huruvida ett visst svenskt företag omfattas av direktivet, t.ex. om vissa företag har en särskild rättighet i direktivets mening eller om ett företag bedriver en annan verksamhet vid sidan av den konkurrensskyddade. Om möjligt bör undersökningen även beakta sådana företag men ange osäkerheten.</p>
<p>Undersökningen angår tre huvudkategorier av företag, i enlighet med direktivet. För det första de offentliga företag som omfattas av artikel 1.1 om öppen redovisning av statliga finansiella förbindelser. För det andra offentliga och privata företag som skall ha en separat redovisning enligt artikel 1.2. För det tredje offentliga företag inom tillverkningsindustrin för vilka årlig information skall lämnas enligt artikel 5a.</p>
<p>Undersökningen har gjorts parallellt med arbetet inom Transparensutredningen och efter samråd med utredningen. Denna promemoria har dock Konkurrensrådet upprättat självständigt.</p>
<h2>2 Utgångspunkter för undersökningen</h2>
<p>Syftet med direktivet är att underlätta för kommissionen att granska ärenden om statsstöd enligt bestämmelserna i fördragets artiklar 87 och 88, eller konkurrensbestämmelserna enligt fördragets artiklar 81 och 82. Även bestämmelserna om statsstöd hänförs till EG:s konkurrensregler.</p>
<p>Det huvudsakliga problem som motiverar direktivets äldre bestämmelser om öppen redovisning och årlig rapportering av tillverkningsföretag är främst att det inom ramen för finansiella förbindelser mellan offentliga myndigheter och deras företag kan förekomma transaktioner som i realiteten utgör stöd oförenliga med den gemensamma marknaden. En öppen redovisning av vilka medel som tillförts och hur de har använts är en förutsättning för att detta skall gå att granska på ett tillfredsställande sätt i efterhand.</p>
<p>Det bakomliggande problemet som motiverar tranparensdirektivets bestämmelser om separat redovisning är i princip att det finns företag som samtidigt bedriver konkurrensutsatt och skyddad affärsverksamhet (K-sektor resp. S-sektor). Det finns då en större risk för att företaget medvetet eller omedvetet kan överföra medel från S-sektorn till K-sektorn och på så sätt skaffa sig en gynnad ställning där, t.ex. genom att underprissättning tillämpas i K-sektorn, (som kan användas för att slå ut konkurrenter eller att förhindra nya företag att komma in på marknaden).</p>
<p>Det finns också en risk att företag som fått ett legalt monopol eller bedriver annan affärsverksamhet inom S-sektorn tar ut högre priser där än vad som objektivt kan rättfärdigas. När företaget bedriver både konkurrensskyddad och konkurrensutsatt verksamhet kan en särredovisning förbättra möjligheterna att granska bl.a. prissättningen i den konkurrensskyddade delen.</p>
<p>När ett företags S-sektor avser tjänster av allmänt intresse som finansieras med statliga stöd i någon form kan en särredovisning också användas för att granska om ett i och för sig tillåtet stöd dit är större än vad som är motiverat, t.ex. med hänsyn till kostnaderna inom K-sektorn.</p>
<p>Det kan påpekas att behovet av att granska ekonomiska redovisningar med avseende på ovan nämnda aspekter med hänsyn till EG:s konkurrensregler kan finnas även om ett företag bara bedriver verksamhet inom K-sektorn eller S-sektorn. Det som den separata redovisningen skall tillgodose är en redovisningsmässig uppdelning av verksamheterna när de integreras i företaget.</p>
<p>En undersökning av vilka företag som omfattas av direktivet förutsätter att vissa begrepp närmare preciseras. Nedan redovisas de oklarheter som kan bedömas föreligga i direktivet, samt ett försök att närmare precisera och tolka dessa oklarheter. Försöken till tolkning görs då med utgångspunkt i syftet med transparensdirektivet.</p>
<h2>3 Offentliga företag som omfattas av artikel 1.1 om öppen redovisning av statliga finansiella förbindelser</h2>
<p>En förutsättning för att ett företag omfattas av artikel 1.1 i direktivet är att</p>
<p>• företaget skall vara ägt eller kontrollerat av en offentlig myndighet i enlighet med direktivet,</p>
<p>• företaget har en total nettoomsättning som överstiger 40 miljoner euro (800 miljoner euro i balansomslutning för kreditinstitut), och att</p>
<p>• företagets verksamhet påverkar samhandeln.</p>
<p>Direktivet innehåller också ett undantag för centralbanker som inte behandlas ytterligare här.</p>
<h2>3.1 Vilka är offentliga myndigheter i enlighet med direktivet?</h2>
<p>Med offentliga myndigheter menas enligt artikel 2.1a alla offentliga myndigheter inbegripet staten och regionala och lokala myndigheter, samt alla övriga territoriella myndigheter. Hit hör således statliga myndigheter, kommuner och landsting. Även sammanslutningar av offentliga myndigheter måste rimligen räknas hit, t.ex. kommunalförbund och regionala trafikhuvudmän (en sammanslutning av ett landsting och ett antal kommuner som gemensamt har ett huvudansvar för viss kollektivtrafik).</p>
<h2>3.2 Vilka är företag i direktivets mening?</h2>
<p>Av direktivet framgår inte direkt att det företagsbegrepp som används (”undertaking”) är liktydigt med det företagsbegrepp som används inom konkurrenslagstiftningen. Det är dock naturligt att utgå från detta.</p>
<p>Av förarbetena (prop. 1992/93:56, s. 669) framgår att den svenska konkurrenslagens företagsbegrepp skall tolkas på samma sätt som begreppet undertaking inom EG och att även följa den utveckling som begreppet genomgår i EG-rätten.</p>
<p>I 3 § svenska konkurrenslagen definieras företag som en fysisk eller juridisk person som driver verksamhet av ekonomisk eller kommersiell natur. Till den del sådan verksamhet består av myndighetsutövning omfattas den dock inte av begreppet företag. Med företag avses också en sammanslutning av företag.</p>
<p>Verksamhet av kommersiell eller ekonomisk natur innefattar i princip verksamhet som är inriktad på att tillhandahålla varor, tjänster eller andra nyttigheter. Vidare skall verksamheten bl.a. ha någon form av varaktighet. Både privata företag, offentliga myndigheter och ideella organisationer kan utgöra företag i lagens mening.</p>
<h2>3.3 Vilka är offentliga företag i direktivets mening?</h2>
<p>Med offentliga företag avses i artikel 2.1c företag över vilka de offentliga myndigheterna har ett dominerande inflytande. Ett sådant inflytande skall presumeras när offentliga myndigheter, direkt eller indirekt, äger 50 % eller mer av företagets eget kapital, kontrollerar mer än hälften av rösterna i företagets styrelse eller har rätt att utse mer än hälften av rösterna i styrelsen eller annat ledningsorgan.</p>
<p>Att bolag som helt ägs av staten, kommuner eller landsting är att se som offentliga företag i direktivets mening är givet. Hit skall även räknas bolag där offentliga myndigheter har ett dominerande inflytande, t.ex. majoritetsägda bolag. Viss oklarhet kan råda kring bolag där det offentliga är minoritetsägare men utser majoriteten av styrelseledamöterna.</p>
<p>När det gäller statliga myndigheter, kommuner och landsting finns tre skäl för att dessa också kan ses som företag i denna mening, förutsatt att man bedriver verksamhet av ekonomisk eller kommersiell natur.</p>
<p>• Myndigheters agerande kan prövas mot statsstödsbestämmelserna och konkurrensbestämmelserna.</p>
<p>• Inom  EG-rätten tolkas begreppet ”undertaking” vidsträckt. Det förutsätts inte att företaget är ett bolag och det förutsätts inte heller att verksamheten bedrivs i vinstsyfte. Ett exempel från rättsfall är att det tyska arbetsförmedlingsmonopolet Bundesanstalt har bedömts vara ett företag.</p>
<p>• Ett av kriterierna för dominerande inflytande över företaget är att en offentlig myndighet har rätt att utse fler än hälften av medlemmarna i företagets administrativa eller verkställande ledning eller i dess styrelse. En sådan formulering exkluderar inte företag bedrivna i myndighetsform, eftersom även myndigheter har en administrativ ledning och ibland även en styrelse.</p>
<p>En diskussion om begreppet offentligt företag återfinns bl.a. i publikationen ”Konkurrenslagen” (Carlsson, Söderlind, Ulriksson 1999, Nordstedts Juridik AB, sid. 42–47). Här framhålls att även staten och kommuner räknas som företag i den mån de bedriver verksamhet av ekonomisk eller kommersiell art. Det påpekas samtidigt att begreppet myndighetsutövning är komplicerat och mångfacetterat. Kännetecknande för myndighetsutövning är beslut som grundar sig på samhällets maktbefogenheter mot enskilda.</p>
<p>I publikationen räknas upp ett antal offentliga verksamheter som författarna anser inte innefattas av begreppet myndighetsutövning och därför normalt får ses som företagsverksamhet i konkurrenslagens mening. Hit hör sjukvård, åldringsvård och skolväsen.</p>
<p>Beträffande myndigheter måste också avgränsningen av ”företaget” klargöras. I denna undersökning har antagits att varje kommun och landsting är ett företag (en annan sak är att det oftast bara är delar av dessa rättssubjekt som skall klassificeras som företag). När det gäller staten finns rättspraxis som tyder på att man kan se varje statlig myndighet som ett företag. Detta synsätt gäller också i denna undersökning.</p>
<h2>3.4 Vilka företag kommer omfattas av artikel 1.1?</h2>
<p>Ett relativt stort antal företag omfattas av både artikel 1.1 och 1.2 i direktivet. Dessa redovisas mer utförligt i kapitel 4 nedan. Det kan dock bedömas att vissa företag saknar skyddad affärsverksamhet och därför enbart har affärsverksamhet av annat slag. Ett tiotal sådana återfinns i tabellbilagan (se tabell 5).</p>
<h2>4 Offentliga och privata företag som skall ha en separat redovisning</h2>
<p>En förutsättning för att ett företag omfattas av artikel 1.2 i direktivet om skyldighet att ha separat redovisning är att följande kriterier är uppfyllda:</p>
<p>• Företaget bedriver en verksamhet med exklusiv eller särskild rättighet beviljad av en medlemsstat , eller har anförtrotts att tillhandahålla tjänster av allmänt ekonomiskt intresse och får statligt stöd i någon form (direkt eller indirekt) för att tillhandahålla sådan verksamhet.</p>
<p>• Företaget bedriver vid sidan av ovanstående verksamhet även annan affärsverksamhet.</p>
<p>• Företaget har en total nettoomsättning som överstiger 40 miljoner euro (800 miljoner euro i balansomslutning för kreditinstitut).</p>
<p>• Företagets verksamhet påverkar samhandeln i nämnvärd utsträckning.</p>
<p>Företagsbegreppet får här antas sammanfalla med företagsbegreppet enligt artikel 1.1. I detta fall omfattas dock även privata företag av skyldigheten, i den mån samtliga fyra kriterier är uppfyllda.</p>
<h2>4.1 Verksamhet med exklusiv rättighet</h2>
<p>”Exklusiva rättigheter” definieras enligt artikel 2.1.f som en rättighet beviljad av medlemsstat att bedriva en tjänst med ensamrätt inom ett bestämt geografiskt område. Ensamrätten skall vara fastställd i lag eller annan författning eller något administrativt instrument.</p>
<p>Begreppet exklusiv rättighet får i sammanhanget ses som relativt tydligt begrepp, även om vissa oklarheter råder även här. Ensamställningen behöver t.ex. inte vara stadgad i lag, vilket innebär att man kan tänka sig att även ensamställningar till följd av åligganden från staten kan inbegripas. Begreppet ensamställning kan också diskuteras. Ytterst är det en fråga om hur man avgränsar verksamhetens art.</p>
<p>Följande exempel på verksamheter med exklusiv rätt genom legalt monopol kan redovisas:</p>
<p>• Apoteksbolagets försäljning av läkemedel i detaljhandelsledet</p>
<p>• Systembolagets försäljning av sprit, vin och starköl i detaljhandelsledet</p>
<p>• Svensk Bilprovnings årliga bilprovningsverksamhet (bör troligen ses som myndighetsutövning)</p>
<p>• SJ:s tågtrafik på vissa järnvägslinjer (t.ex. Stockholm Göteborg)</p>
<p>• Svenska spels monopol på vissa spelformer</p>
<p>Det finns också faktiska ensamställningar som grundar sig på att ett företag ålagts ett uppdrag av unik karaktär. Det är då inte frågan om legala monopol med förbud för andra att producera motsvarande tjänst, men karaktären på verksamheten gör ändå att ensamställningen ofta är given. Hit hör t.ex.:</p>
<p>• Luftfartsverkets drift av statliga flygplatser för civil luftfart</p>
<p>• Telias förvaltning av kopparnätet</p>
<p>• Svenska Kraftnäts drift av stamnätet för el</p>
<p>• Olika elföretags drift av regionala elnät</p>
<p>• Kommunal fjärrvärmeproduktion</p>
<p>• SOS Alarm Sveriges samordning av räddningstjänst</p>
<p>• Akademiska Hus och Svenska Specialfastigheters uthyrning av ändamålsfastigheter</p>
<p>• ALMI Företagspartners speciella rådgivning och utlåning till mindre företag</p>
<p>• Svensk Exportkredits administration av statsstödda krediter och statens biståndskreditsystem</p>
<p>I samtliga fall rör det sig om företag som förvaltar ett av staten eller en av kommun ägt infrastrukturellt ”nät”, varför det kan hävdas att även dessa verksamheter kan ses som exklusiva. Har t.ex. Svenska kraftnät tilldelats uppgiften att förvalta statens stamnät för el, kan ingen annan göra det. Det kan också noteras att de ovan redovisade bolagen och affärsverken knappast har någon möjlighet att avstå från att utföra dessa tjänster. Det är dock fullt möjligt att dessa tjänster också kan klassificeras som verksamheter av allmänt ekonomiskt intresse.</p>
<p>Det bör noteras att verksamheter av ekonomisk art som bedrivs i form av legala monopol också under vissa omständigheter kan ses som myndighetsutövning. De tre ovan redovisade exemplen på legala monopol har i och för sig ett stort mått av affärskaraktär och ganska ringa myndighetsutövning, varför det kan uppfattas som naturligare att betrakta dessa verksamheter som affärsverksamhet och inte myndighetsutövning.</p>
<p>Det kan också noteras att företag som bedriver viss verksamhet kan vara undantagna från transparensdirektivet därför att de omfattas av särskilda bestämmelser om separat redovisning. Det gäller t.ex. företag som bedriver elnätsverksamhet.</p>
<h2>4.2 Verksamhet med särskilda rättigheter</h2>
<p>Skillnaden mellan exklusiva och särskilda rättigheter verkar vara ganska tydlig. Däremot synes gränsdragningen mellan en verksamhet som drivs med stöd av särskild rättighet och en verksamhet av allmänt ekonomiskt intresse (se nedan) vara otydlig. ”Särskilda rättigheter” definieras enligt artikel 2.1 f g som rättigheter som en medlemsstat beviljar ett begränsat antal företag genom lag eller annan författning eller något administrativt instrument (på engelska: legislative, regulatory or administrative instruments) som, inom ett bestämt geografiskt område,</p>
<p>• på annat sätt än utifrån objektiva, proportionerliga och ickediskriminerande kriterier begränsar antalet företag som har tillstånd att tillhandahålla en viss tjänst eller utföra en viss verksamhet till två eller flera,</p>
<p>• ger flera konkurrerande företag, på andra sätt än dessa kriterier, tillstånd att tillhandahålla en viss tjänst eller utföra en viss verksamhet, eller</p>
<p>• ger ett eller flera företag, på annat sätt än dessa kriterier, författningsenliga fördelar som i väsentlig grad påverkar andra företags möjligheter att tillhandahålla samma tjänst eller bedriva samma verksamhet på i allt väsentligt lika villkor.</p>
<p>I denna definition görs sålunda en åtskillnad mellan lagstadgande, reglerande och administrativa instrument. De två sistnämnda instrumenten får då antas vara av annan art än svensk lag. Om rättigheterna t.ex. regleras i en förordning för en myndighet så skulle sådana styrinstrument kunna uppfattas som reglerande och/eller administrativa instrument för att säkerställa vissa särskilda rättigheter. De har en tvingande karaktär för myndigheten, samtidigt som andra aktörer i praktiken utestängs från möjligheten att tillhandahålla samma slags tjänst.</p>
<p>De två första strecksatserna talar om flera företag, medan den sista strecksatsen talar om ett eller flera företag. En tolkning är då att särskilda rättigheter inte nödvändigtvis behöver ha delats ut till fler än en aktör.</p>
<p>Ett exempel på särskilda rättigheter skulle kunna vara sändningsrätter för TV och radio. I normalfallet är det dock enbart privata företag som söker och erhåller sådana sändningsrätter och normalt får de heller inget statligt ekonomiskt stöd för att tillhandahålla verksamheten ifråga. Oftast brukar dessutom proceduren där sändningsrätterna delas ut ha en konkurrensneutral karaktär, t.ex. att den som är beredd att betala mest får köpa sändningsrätten.</p>
<p>Högskolorna skulle kunna beskrivas som företag med särskilda rättigheter. Rättigheten att tillhandahålla högre utbildning (Ssektorn) tillkommer ett begränsat antal universitet och andra högskolor och kan inte erhållas av vilket utbildningsföretag som helst. De får också ersättning från staten för att producera denna utbildning. Eftersom det finns flera högskolor är rätten samtidigt inte exklusiv. De får också anses vara företag i konkurrenslagens mening. Det är även känt att de bedriver en ganska omfattande konkurrensutsatt verksamhet (annan affärsverksamhet).</p>
<p>Om högskolornas ordinarie utbildningsverksamhet klassificeras som skyddad affärsverksamhet (t.ex. med särskilda rättigheter) kommer ett drygt 20-tal högskolor att omfattas av artikel 1.2 i transparensdirektivet. En redovisning av högskolorna återfinns i tabellbilagan (se tabell 3).</p>
<h2>4.3 Tjänster av allmänt ekonomiskt intresse</h2>
<p>Tjänster av allmänt ekonomiskt intresse definieras av Europeiska kommissionen i ett meddelande 20 november 1996 enligt följande:</p>
<p>Tjänster av allmänt ekonomiskt intresse är tjänster som utförs på affärsmässiga grunder men som bedöms ligga i allmänhetens intresse och som därför omfattas av särskilda förpliktelser från medlemsstaternas sida. Detta omfattar i synnerhet en rad tjänster som rör transporter, energi och kommunikation.</p>
<p>Kommissionens definition är otydlig, förmodligen med avsikt. Kommissionen har i meddelanden framhållit att det åligger medlemsstaterna att tydligt definiera när man anser att en viss verksamhet skall utgöra en verksamhet av allmänt ekonomiskt intresse.</p>
<p>Med utgångspunkt i allmänt språkbruk torde man med begreppet ”ekonomiskt intresse” mena att man säljer varor eller tjänster på (i någon mening) affärsmässig grund (inte nödvändigtvis vinstsyftande). Med begreppet ”verksamhet av allmänt intresse” torde normalt menas en verksamhet som från samhällsekonomisk utgångspunkt är värdefull, men som är svår att organisera på en vanlig konkurrensutsatt marknad. Samhället får då på ett eller annat sätt säkerställa att produktionen kommer till stånd.</p>
<p>Som framgår av kommissionens tolkningsmeddelande rör det sig ofta om infrastrukturell verksamhet (transporter, energi, kommunikation). En förutsättning för separat redovisning är dessutom att någon form av ekonomiskt stöd föreligger från det offentliga. Exempel på verksamhet av allmänt ekonomiskt intresse som kan omfattas av kravet på separat redovisning skulle då kunna vara:</p>
<p>• Postens rikstäckande kassaservice</p>
<p>• Banverkets drift av det statliga järnvägsnätet</p>
<p>• Vägverkets produktion och underhåll av det allmänna vägnätet</p>
<p>• Sjöfartsverkets lots- och isbrytningsverksamhet, samt produktion av sjökort</p>
<p>• SMHI:s väderstationer för produktion av meteorologiska uppgifter</p>
<p>• SCB:s produktion av grundläggande nationell statistik</p>
<p>• Lantmäteriets drift av fastighets- och kartdatabaser, samt produktion av kartor</p>
<p>• Teracoms drift av rundradionätet för radio- och  TV-sändningar</p>
<p>Typiskt i dessa fall är att ett bolag eller myndighet blivit tilldelad uppgiften av staten (eller en kommun) att sköta verksamheten i fråga. Typiskt är också att bolaget/myndigheten i princip är ensam om att tillhandahålla verksamheten i fråga, eller vart fall har erhållit en påtaglig särställning, utan att det är frågan om ett legalt monopol. Det finns därför en karaktär av naturliga monopol över verksamheter av detta slag. Den naturliga lösningen är då oftast att man låter en offentlig aktör driva verksamheten.</p>
<p>Samtliga ovan uppräknade aktörer har parallellt betydande konkurrensutsatt verksamhet och uppbär ett årligt ekonomiskt statligt stöd från staten (direkt eller indirekt). Som företag uppfyller de även direktivets omsättningskriterium.. De torde därför omfattas av transparensdirektivet. En förteckning över dessa företag återfinns i tabellbilagan (se tabell 1 och 2).</p>
<p>Av dessa ovan uppräknade verksamheter så är det idag endast Postens kassaservice som uttryckligen klassificerats av Sverige som en tjänst av allmänt ekonomiskt intresse (se lagen om grundläggande kassaservice, SFS 2001:1276). Inget hindrar dock statsmakterna från att tydligt definiera andra verksamheter som tjänst av allmänt ekonomiskt intresse. Möjligheterna begränsas dock av praxis som utvecklas inom EU om vad som kan godtas som tjänster av allmänt ekonomiskt intresse.</p>
<p>Under rubriken 4.1 ovan finns en redovisning av ett tiotal verksamheter av exklusiv karaktär som samtidigt inte är att betrakta som legala monopol. Det är en klassificeringsfråga om dessa också skall rubriceras som tjänster av allmänt ekonomiskt intresse.</p>
<h2>4.4 Vilka företag enligt 4.3 ovan får offentligt stöd?</h2>
<p>De företag som redovisas under rubrik 4.3 får normalt ett årligt ekonomiskt stöd från staten. Stödet kan förekomma mer indirekt genom att företaget internt har ”gungor och karuseller”, där vissa verksamheter bedrivs med stort överskott, andra med underskott. Sjöfartsverket är ett exempel på en sådan myndighet. Där bedrivs lots- och isbrytningsverksamheten med tydliga underskott, medan sjöfartsinspektioner, som närmast får ses som ren myndighetsutövning, genererar ett stort årligt överskott som verket får behålla.</p>
<p>Några av de företag som nämns under rubriken 4.1 (Luftfartsverket, Svenska Kraftnät och kommunala fjärrvärmeproducenter) är företag som normalt klarar sig på egna meriter utan årliga offentliga stöd. I så fall kan de inte klassificeras som verksamhet av allmänt ekonomiskt intresse som uppbär offentliga stöd. Det bör samtidigt påpekas att frågan om offentlig stöd i detta sammanhang är problematisk. Kanske har de t.ex. erhållit statligt stöd enstaka år. Det kan också diskuteras hur man här skall se på de ursprungliga investeringar som staten gjort för att bygga upp infrastruktur av detta slag och som dessa företag i något historiskt läge fått uppdraget att förvalta. Det går därmed att hävda att verksamhet av detta slag historiskt alltid förutsatt en offentlig kapitaluppbyggnad.</p>
<h2>4.5 Annan verksamhet</h2>
<p>Med annan verksamhet bör i princip menas konkurrensutsatt verksamhet. Om företaget inte bedrev någon sådan skulle det heller inte föreligga något problem sett från utgångspunkten att ärenden skall prövas mot konkurrens- eller statsstödsbestämmelser.</p>
<p>När det gäller att bedöma om en viss verksamhet är konkurrensutsatt är begreppet ”relevant marknad” centralt inom den europeiska konkurrensrätten. Avgränsningen av relevant marknad beskrivs i Europeiska kommissionens tillkännagivande om definitionen av relevant marknad i gemenskapens konkurrenslagstiftning.</p>
<p>Konkurrensverket har med utgångspunkt i detta tillkännagivande redovisat följande uppfattning om hur den relevanta marknaden skall bestämmas. Den relevanta produktmarknaden omfattar de produkter som köparna anser vara utbytbara, dvs. sådana produkter som på grund av pris, funktion och egenskaper i övrigt kan tillfredsställa samma behov hos köparen. Den relevanta geografiska marknaden omfattar det område inom vilket de berörda företagen tillhandahåller de relevanta produkterna eller tjänsterna, inom vilket konkurrensvillkoren är tillräckligt likartade och som kan skiljas från angränsande geografiska områden framför allt på grund av väsentliga skillnader i konkurrensvillkoren. Av betydelse är bl.a. produkternas beskaffenhet och egenskaper, förekomsten av hinder för marknadsinträde, kundpreferenser, väsentliga skillnader i företagens marknadsandelar mellan angränsande geografiska områden eller betydande prisskillnader.</p>
<p>En tanke är att knyta an till detta synsätt när man ställer sig frågan om en viss verksamhet i ett företag är konkurrensutsatt. Det bör samtidigt påpekas att det inte är självklart hela den del av företagets verksamhet som inte är att hänföra till S-sektorn automatiskt skall ses som konkurrensutsatt i ovan angiven mening. Det är därför också tänkbart att man med ”annan verksamhet” skall mena all övrig affärsverksamhet som inte tillhör den skyddade sektorn. Rent språkligt framstår det som mer logiskt, och kan också i de flesta fall ses som en mer praktisk lösning. då behöver man inte heller granska om verksamheten verkligen är konkurrensutsatt eller inte.</p>
<p>Ett problem kan vara att offentliga företag som omfattas av artikel 1.2 enbart har en annan affärsverksamhet av ringa omfattning. Sådana offentlig företag utgör i praktiken inte något större problem från statsstöds- eller konkurrenssynpunkt, då man inte har någon större konkurrensutsatt verksamhet att föra över ekonomiska resurser till. Det kan därför uppkomma ett behov av någon form av ”bagatellundantag” för myndigheter som bedriver konkurrensutsatt affärsverksamhet i ringa omfattning. Erfarenhetsmässigt är det dock svårt att formulera sådana bagatellundantag på ett bra sätt. Eventuellt kan samhandelskriteriet fungera som ett sådant bagatellundantag i praktiken.</p>
<p>Det bör noteras att även verksamheter med särskilda rättigheter i vissa lägen skulle kunna uppfattas som konkurrensutsatta. Om flera än ett företag har sådana rättigheter kan dessa i någon mening sägas konkurrera med varandra.</p>
<h2>4.6 Frågan om kommuner och landsting</h2>
<p>Som framgår ovan kan även kommuner och landsting räknas som företag i konkurrenslagens mening. Som också framgått är definitionen av företagsbegreppet vidsträckt, även verksamhet som sjukvård, åldringsvård och skola kan räknas hit.</p>
<p>Avgörande är också hur man skall klassificera kommunal och landstingskommunal verksamhet. Är t.ex. skola, barnomsorg, äldrevård, sjukvård, företagshälsovård, tandvård och kollektivtrafik att betrakta som affärs- eller myndighetsverksamhet? I många kommuner bedrivs sådana verksamheter som en typ av affärsverksamhet, med egenregienheter som deltar i upphandling i konkurrens med privata företag och kundvalsmodeller där ”producenterna” får konkurrera om kunderna. Åtminstone i några av de ovan uppräknade exemplen (barnomsorg, äldrevård, tandvård, företagshälsovård och kollektivtrafik) får också kunderna betala en icke oväsentlig andel av kostnaderna med egna avgifter/priser, vilket förstärker affärskaraktären. Självklart ses också verksamhet av dessa slag som affärer av alla privata aktörer på dessa marknader.</p>
<p>Att det i övrigt finns affärsverksamhet av annan art i kommuner och landsting är helt klarlagt. En sådan sektor är fritids- och turistsektorn, där man ofta driver t.ex. hotell, stugbyar, campingplatser, äventyrsbad, bowlinghallar och caféer. Ofta bedrivs dessa verksamheter inom ramen för en kommuns fritidsnämnd. Ett annat exempel är utbildningsområdet, där gymnasieskolor (i likhet med högskolor) får bedriva uppdragsutbildning på den öppna marknaden vid sidan av den anslagsfinansierade grundutbildningen. En tredje sektor är fastighetsområdet, där kommuner är aktiva på marknaden för uthyrning av både bostäder och kontorslokaler. Dessa verksamheter bedrivs ofta, men inte alltid, i bolagsform. Konkurrensrådet har i sitt arbete mött ytterligare ett stort antal exempel på konkurrensutsatt verksamhet som bedrivits inom kommuner. Inom landstingsområdet finns också motsvarande exempel, men inte i lika stor omfattning.</p>
<p>När en viss verksamhet inom en kommun eller ett landsting definieras som företag måste samtidigt en klassificering i transparensdirektivets mening göras huruvida det rör sig om en skyddad verksamhet (exklusiv rätt, särskild rätt, verksamhet av allmänt ekonomiskt intresse) eller annan affärsverksamhet. Att annan affärsverksamhet finns inom kommuner och landsting framgår ovan. Frågan är då hur man skall klassificera sjukvård, tandvård, skola, åldringsvård etc. Om åtminstone delar av dessa verksamheter är att se som skyddad företagsverksamhet måste dessa kommuner och landsting upprätta en särredovisning i enlighet med artikel 1.2. Om däremot all företagsverksamhet inom kommuner och landsting klassificeras som annan affärsverksamhet omfattas de enbart att av bestämmelserna om öppen redovisning i enlighet med artikel 1.1.</p>
<p>Det skulle krävas en enkätundersökning till landets alla 290 kommuner och 20-talet landsting för att få tillräcklig vetskap om hur stor företagssektor som finns i respektive kommun. Det har dock inte varit möjligt att inom ramen för denna undersökning genomföra sådan omfattande enkät. Det finns heller inga samlade källor att hämta uppgifter från i detta avseende. Därför finns det i detta läge inte någon möjlighet att exakt bedöma hur många kommuner och landsting som omfattas av direktivet.</p>
<h2>4.7 Frågan om kommunala och landstingsägda bolag</h2>
<p>En del bolag ägda av kommuner och landsting kommer också att omfattas av direktivets bestämmelser. Inom ramen för denna undersökning har det inte varit möjligt att göra en individuell bedömning av alla kommunala och landstingsägda bolag. Viss information av intresse kan dock erhållas från aggregerad statistik från SCB (Statistiska meddelanden, OE 27 0201).</p>
<p>Enligt denna statistik finns totalt 1447 kommunala och landstingsägda bolag. Dessa omsätter totalt 134,6 miljarder kronor, eller 93 miljoner kronor per företag. Det får därför antas att en klar majoritet av dessa bolag underskrider direktivets omsättningskriterium.</p>
<p>De bolag som kommer omfattas av direktivet är främst verksamma i de stora kommunerna, Av statistiken framgår att 158 kommunala och landstingsägda bolag har sitt säte i storstadskommuner. Dessa omsätter i genomsnitt 305 miljoner kronor per företag. Det kan därför antas att det ändå är ganska många kommunala och landstingsägda bolag som uppfyller omsättningskriteriet om 40 miljoner euro. I den mån de bedriver både skyddad och icke-skyddad affärsverksamhet och samtidigt uppfyller samhandelskriteriet kommer de att omfattas av artikel 1.2. Driver de enbart konkurrensutsatt verksamhet kan de komma att omfattas av artikel 1.1.</p>
<p>Drygt hälften av alla dessa bolag (735 av totalt 1447) bedriver verksamhet inom fastighets- och uthyrningsområdet, dvs. det rör sig om bostadsföretag och företag som hyr ut affärs-, hantverks-, industri- och kontorslokaler. Dessa företag kan i huvudsak antas vara i sin helhet konkurrensutsatta, varför de eventuellt bara kommer omfattas av direktivets artikel 1.1 och inte 1.2. Å andra sidan gäller att åtminstone en del kommunala bostadsföretag är, eller har varit, ekonomiskt gynnade av kommunen.</p>
<p>Den näst vanligaste branschområdet för kommunala företag (318 bolag) är el-, gas- och värmeförsörjning. Det rör sig då ofta om kommunala elbolag, som idag är konkurrensutsatta efter den avreglering som skett. Dessa bolag kan dock fortfarande i vissa fall bedriva verksamhet av mer skyddad karaktär, t.ex. nätverksamhet och fjärrvärmeverk. Samtidigt kan noteras att denna sektor har en eget regelverk som bl.a. innefattar krav på särredovisning av vissa verksamhetsområden (se bl.a. förordning 1995:1145 om redovisning av nätverksamhet).</p>
<p>Det är också vanligt med kommunala och landstingsägda bolag inom transportsektorn samt inom turist- och fritidssektorn. Dessa företag kan i huvudsak betraktas som konkurrensutsatta. När de gäller trafikföretag kan de dock ibland åtnjuta någon form av särskilda rättigheter, som innebär att sådan verksamhet skall klassificeras som skyddad affärsverksamhet.</p>
<p>Det bör också noteras att t.ex. ett kommunalt bolag kan driva en viss anläggning, t.ex. en skidanläggning, som ägs av kommunen (och inte av bolaget). Om denna drift sker på uppdrag av kommunen och utan att någon upphandling skett, skulle en sådan verksamhet kunna klassificeras som en skyddad affärsverksamhet.</p>
<h2>4.8 Privata företag som omfattas av artikel 1.2</h2>
<p>Det har inte gått att finna något renodlat privat företag som uppfyller kriterierna enligt artikel 1.2. En enkel förklaring är att när privata företag tillhandahåller tjänster på uppdrag av det offentliga så brukar detta föregås av ett konkurrensneutralt upphandlingsförfarande. Att tilldela ett privat företag en särställning utan föregående upphandling kan strida både mot svenska och europeiska upphandlingsbestämmelser.</p>
<p>TeliaSonera, som kan bedömas ha viss tilldelad rättighet (det s.k. kopparnätet), kan dock komma att kvalificeras som ett privat företag då den svenska statens ägoandel numera är endast 46 %. Totalt inklusive den finska statens andel om 19 % finns en offentlig aktiemajoritet. En fråga uppkommer därmed om man kan räkna samman de två staternas ägarandel vid en bedömning huruvida TeliaSonera är att betrakta som ett offentligt eller privat företag.</p>
<h2>4.9 Skall båda sektorerna ha en separerad redovisning?</h2>
<p>En fråga är om det räcker med att en av de båda sektorerna, t.ex. den skyddade, redovisas. Vidare kan frågan ställas om det finns något krav på att den konkurrensutsatta sektorn skall delas upp i flera redovisningsenheter, om företag råkar bedriva flera olika verksamheter av disparat karaktär. Artikel 1.2 a och b indikerar att den separata redovisningen skall behandla båda sektorerna. Det finns argument för att man bör redovisa båda sektorerna, bl.a. ökar tilltron till att redovisningen har den nödvändiga kopplingen till både intern- och externredovisningen.</p>
<h2>5 Undantag från kraven på öppen och separat redovisning</h2>
<p>En öppen redovisning respektive separat redovisning enligt artiklarna 1.1 och 1.2 behöver i vissa fall inte genomföras (se artiklarna 4.1 och 4.2). Ett undantag gäller om företaget enbart bedriver verksamhet som inte kan påverka handeln mellan medlemsstater i nämnvärd omfattning (det s.k. samhandelskriteriet). Undantag görs också om företagets sammanlagda nettoomsättning under de senaste två åren understiger 40 miljoner euro (ca 360 miljoner svenska kronor). För offentliga kreditinstitut är motsvarande tröskelvärde en balansomslutning på 800 miljoner euro (7 200 miljoner svenska kronor). För företag som bedriver verksamhet av allmänt ekonomiskt intresse görs enligt artikel 4.2.c också undantag i de fall statliga stöd beviljas genom en öppet, genomblickbart och icke-diskriminerande förfarande.</p>
<h2>5.1 Hur skall samhandelskriteriet tolkas?</h2>
<p>Analyser av samhandelskriteriet brukar i normalfallet gälla den konkurrensutsatta sektorn, oavsett om eventuella stöd till ett företag ges till denna sektor eller till skyddad verksamhet. Orsaken är att de negativa effekterna normalt uppkommer där företaget möter konkurrens. Det är dock tänkbart att även den skyddade sektorn skulle kunna påverka samhandeln. Därför måste en bedömning göras i varje enskilt fall.</p>
<p>Det är tveksamt att hävda att ett företag, som i övrigt uppfyller alla kriterierna, ändå inte skall lyda under transparensdirektivet på grund av att den konkurrensutsatta sektorn inte skulle påverka samhandeln. Erfarenheter av rättsfall som prövat statsstöds- och konkurrensärenden visar att även ganska ”små” verksamheter kan påverka samhandeln. I rekvisitet ”i nämnvärd utsträckning” finns ändå ett undantag för bagatellfall. En avgörande fråga är om analysen av samhandelspåverkan enbart skall ske med utgångspunkt i efterfrågesidan (dvs. med utgångspunkt från konsumenternas köpbeteende), eller om även utbudssidan (hur företagen på marknaden agerar) kan vägas in.</p>
<p>Mot denna bakgrund har Konkurrensrådet i bilagda lista valt att inte exkludera något företag enbart på denna grund.</p>
<h2>5.2 Tröskelvärdena</h2>
<p>Hur många bolag och myndigheter som ”klarar sig” under nämnda tröskelvärden beror på hur begreppet företag skall tolkas och därmed vilken omsättningen som skall medräknas. Vad det gäller bolag framgår det direkt av årsredovisningen hur stor nettoomsättningen är. Inga offentliga bolag som har en nettoomsättning understigande tröskelvärdena är medtagna i tabellbilagan.</p>
<p>Problemet är myndigheter som bedriver myndighetsverksamhet parallellt med affärsverksamhet. Här finns två möjliga synsätt: a) hela kommunen, landstinget eller den statliga myndigheten ses som företag, givet att man bedriver någon form av ekonomisk eller kommersiell verksamhet b) företagsbegreppet avgränsas till den del av myndigheten som kan bedömas utgöra affärsverksamhet.</p>
<p>Fördelen med modell a) är att det blir förhållandevis enkelt att avgöra huruvida omsättningskriteriet är uppfyllt eller inte. Om då kommunen, landstinget eller den statliga myndigheten i sin helhet har en total nettoomsättning som överstiger 40 miljoner euro är omsättningskriteriet uppfyllt. Nackdelen med denna modell är att man då får beskriva de finansiella förbindelserna enligt artikel 1.1 i direktivet som t.ex. en förbindelse mellan t.ex. en kommun som myndighet och samma kommun som företag, vilket kan framstå som ologiskt. Dessutom kommer en sådan modell att leda till att förhållandevis många myndigheter kommer omfattas av transparensdirektivet. Bland annat torde i princip alla kommuner i landet komma att uppfylla omsättningskriteriet i denna mening.</p>
<p>Fördelen med modell b) är att det då går att beskriva den finansiella förbindelsen som en förbindelse mellan olika enheter eller delar av en och samma juridiska person. Detta kan ses som en pedagogisk fördel. Vidare kommer en sådan modell leda till att relativt sett färre myndigheter uppfyller omsättningskriteriet. En nackdel med denna modell är dock att det blir förhållandevis svårt att fastställa företagets omsättning. Varken kommuner eller statliga myndigheter är vana att se på sin egen verksamhet på detta sätt. Det är inte heller alltid som anslag till myndigheter för deras affärsverksamhet är riktade på ett sådant sätt. Dessutom finns risk för att myndigheter/företag som utgör reella problem från konkurrensneutralitetssynpunkt hamnar under den aktuella omsättningsnivån. Det kan gälla t.ex. sådana myndigheter som har en konkurrensutsatt verksamhet om 100 300 miljoner kronor parallellt med skyddad verksamhet och/eller myndighetsverksamhet.</p>
<p>Bland statliga myndigheter finns ett antal som uppfyller omsättningskriteriet om man räknar hela myndighetens omsättning, men som samtidigt har en relativt begränsad affärsverksamhet. Dessa finns redovisade i tabellbilagan (se tabell 4). Sannolikt har de flesta av dessa myndigheter en affärsdel som understiger tröskelvärdena, men det beror ytterst på hur avgränsningen mellan myndighetsdel och affärsdel görs.</p>
<p>Om man väljer att se enbart affärsverksamheten inom en kommun som företag i direktivets mening kommer troligen mindre kommuner att underskrida tröskelvärdet på 40 miljoner euro. Det kan samtidigt antas att åtminstone större kommuner, troligen även medelstora, bedriver affärsverksamhet i en omfattning som sammantaget överskrider detta tröskelvärde, i varje fall med utgångspunkt i den relativt vida tolkning av företagsbegreppet som görs i konkurrenslagstiftningen.</p>
<p>När det gäller landsting torde samtliga överstiga tröskelvärdet, i den mån som det vida företagsbegreppet tillämpas. I det innefattas då t.ex. verksamheter som sjukvård och tandvård, dvs. kärnverksamheten i landstingens verksamhet.</p>
<p>Om kommunerna och landstingen ges möjlighet att splittra affärsverksamheten i flera olika ”företag”, kommer betydligt fler av dessa företag att underskrida tröskelvärdena. Det kan leda till att främst många kommuner, kanske också en del landsting, helt kommer sakna företag som överskrider tröskelvärdena.</p>
<h2>5.3 Undantag i de fall statliga stöd beviljas genom konkurrensneutrala förhållanden</h2>
<p>Som framgår ovan görs också undantag för de fall statliga stöd beviljas företag som bedriver verksamhet av allmänt ekonomiskt intresse på ett konkurrensneutralt sätt. Med sådan verksamhet torde främst menas all verksamhet som bedrivs på uppdrag av det offentliga efter en sedvanlig upphandling i konkurrens. Den bedömningen är också helt logisk, eftersom en upphandlad verksamhet hör till den konkurrensutsatta sektorn. Att det vinnande företaget därefter, under den upphandlade perioden, får en ensamställning spelar ingen roll i sammanhanget.</p>
<p>De ovan uppräknade tänkbara exemplen på verksamhet av allmänt ekonomiskt intresse har genomgående tilldelats myndigheten eller bolaget ifråga utan någon konkurrensneutral upphandling. Slutsatsen får därför dras att ingen av dessa kan få anses undantagna enligt med artikel 4.2.c.</p>
<p>Undantag kan också gälla för system som t.ex. bankoktroj. Det finns inga restriktioner på antalet företag vid tilldelning av bankoktroj, kraven är enbart kvalitativa och lika för alla. Det företag som uppfyller de i förväg formulerade kraven får också automatiskt en oktroj utan förbehåll. Systemet får därför ses som konkurrensneutralt.</p>
<h2>6 Offentliga företag inom tillverkningsindustrin enligt artikel 5a</h2>
<p>Förutsättningarna för att ett företag omfattas av artikel 5a i direktivet är att följande kriterier är uppfyllda:</p>
<p>• Företaget är ett offentligt företag</p>
<p>• Företaget hänförs till tillverkningsindustrin i enlighet med särskild förteckning</p>
<p>• Företaget har en nettoomsättning som överstiger 250 miljoner euro.</p>
<p>Den särskilda förteckningen över tillverkningsindustri utgörs av avdelning D i Europeiska gemenskapernas statistiska näringsgrensindelning. Till verksamheter som inte räknas som tillverkning kan nämnas jordbruk, jakt, skogsbruk och fiske (avdelning A och B), utvinning av energimaterial (avdelning C), energi- och vattenförsörjning (avdelning E) samt byggverksamhet (avdelning F).</p>
<h2>6.1 Företag som kan komma att omfattas av artikel 5a</h2>
<p>Två offentliga företag omfattas med säkerhet av artikel 5a, nämligen</p>
<p>• V&S Vin och Sprit AB, som ägs till 100 % av svenska staten och bedriver både import och egen tillverkning av alkoholdrycker (t.ex. Absolut Vodka). Näringsdepartementet varje år skickat en årsredovisning för detta bolag till  EU-kommissionen, vilket innebär att departementet bedömt att detta företag skall klassificeras som tillverkningsföretag.</p>
<p>• Sveaskog AB, som ägs till 100 % av svenska staten och bedriver både skogsbruk och förädling av träråvara. Företaget är moder i en koncern med bl.a. två tillverkande företag som båda har en omsättning som överstiger tröskelvärdet. Dessa är Assi Domän Timber och Cartonboard med respektive 2,5 och 2,3 miljarder kronor i omsättning. Tidigare har Näringsdepartementet varje år skickat en årsredovisning för Assi Domän till  EU-kommissionen, vilket innebär att departementet bedömt att detta företag skall klassificeras som tillverkningsföretag. Assi Domän har numera uppgått i Sveaskog och finns därför inte kvar som självständigt bolag.</p>
<p>Till de företag som sannolikt inte kommer omfattas av artikel 5a hör Samhall och LKAB. Samhall är ett speciellt företag med både tjänste- och varuproduktion. Idag utgör dock tjänsteproduktionen mer än 50 % av den totala omsättningen, varför detta företag i så fall inte kommer omfattas av artikel 5a. LKAB bedriver huvudsakligen utvinning av malmer och mineraler (avdelning C, underavdelning CB), varför de inte heller bör omfattas av artikel 5a. Det kan dock noteras att när det gäller energibeskattning räknas LKAB som ett tillverkande företag.</p>
<p>Några kommunala eller landstingsägda företag finns säkerligen inte inom detta segment. Det följer direkt av att det inte är en kommunal uppgift att bedriva storskalig tillverkningsindustri (knappast småskalig heller). Enligt publikationen ”Kommunala företag år 2001” (Sveriges offentliga statistik, SCB) uppgår omsättningen för samtliga kommunala bolag till 134,6 miljarder kronor år 2001. Av denna summa utgörs 132,0 miljarder kronor av företag i följande fem sektorer: Energi- och vattenförsörjning, fastighets- och uthyrningsverksamhet, transporter och kommunikation, hotell- och restaurangverksamhet samt andra samhälls- och personliga tjänster. Mellanskillnaden på 2,6 miljarder hänförs till kategorin ”övriga företag”, vilka är exakt 100 till antalet. Det framgår inte av statistiken vad dessa producerar, men eftersom beloppet (2,6 miljarder) bara är ett obetydligt större belopp än tröskelvärdet enligt artikel 5a (250 miljoner euro) får det ses som närmast otänkbart att det skulle kunna finnas ett kommunägt tillverkande företag bland ”övriga företag” som överstiger tröskelvärdet. Motsvarande bedömningar kan göras vad gäller landstingsägda företag.</p>
<h2>7 Sammanfattande slutsatser</h2>
<p>Denna undersökning visar att frågan om vilka företag som omfattas av transparensdirektivet kompliceras av i huvudsak två omständligheter.</p>
<p>Transparensdirektivet innehåller en uppsättning centrala begrepp som är otydligt definierade. Hit hör begreppen myndighetsutövning och myndighetsverksamhet, skyddad affärsverksamhet och annan affärsverksamhet. Skyddad affärsverksamhet skall i sin tur delas upp i verksamhet med exklusiva och särskilda rättigheter, samt verksamhet av allmänt ekonomiskt intresse. Av dessa tre fall av skyddad affärsverksamhet är de två sistnämnda otydligt definierade. Till detta kommer vagheten i begreppet samhandelspåverkan.</p>
<p>Det är därför av särskild vikt att direktivet implementeras i svensk lag på ett sådant sätt att statliga myndigheter, kommuner och landsting ges bästa möjliga vägledning i arbetet med att uppfylla den kommande lagens krav.</p>
<h2>Problem 2: Myndigheter som blandar myndighets- och affärsverksamhat</h2>
<p>En stor del av den offentliga affärsverksamheten i Sverige bedrivs i myndighetsform där myndighetsverksamhet och affärsverksamhet blandas. Detta problem gäller både i staten, landstingen och kommunerna. I praktiken kommer det att bli en komplicerad process att dela upp t.ex. en kommun i en myndighetssektor, en skyddad affärssektor och en konkurrensutsatt affärssektor.</p>
<p>Vad gäller den offentliga bolagssektorn är det varje fall klart att det är dessa bolag som utgör de företag som antigen omfattas eller inte omfattas. När det gäller den offentliga myndighetssfären är indelningen i företag besvärligare. I denna undersökning har dock antagits att varje kommun och landsting är ett eget rättssubjekt (en annan sak är att det oftast bara är delar av dessa rättssubjekt som skall klassificeras som företag). När det gäller staten finns däremot rättspraxis som visar att man bör se varje statlig myndighet som ett eget rättssubjekt. Detta synsätt gäller också i denna undersökning. Detta synsätt vad gäller avgränsning av rättssubjekt är dock inte någon självklarhet.</p>
<h2>Vilka företag i staten omfattas?</h2>
<p>När det gäller den statliga sfären visar genomgången att de allra flesta företagen som redovisas i tabellbilagans bilaga 1 uppfyller omsättningskriteriet, samtidigt som de bedriver icke-skyddad affärsverksamhet parallellt med skyddad affärsverksamhet och/eller myndighetsverksamhet. Vidare visar omsättningssiffrorna att tröskelvärdet om 40 miljoner Euro överstigs.</p>
<p>Av de myndigheter som redovisas i tabell 2 verkar åtminstone Lantmäteriet, Banverket, Försvarsmakten och Vägverket komma att omfattas av direktivet. För övriga myndigheter i denna tabell råder mer osäkerhet, beroende på hur företagsdelen av myndigheterna avgränsas. Det bör här poängteras att omsättningen inte bara skall räknas på all extern uppdragsförsäljning, utan på alla medel som finansierar företagsverksamheten. Verksamheter som innebär försäljning av varor eller tjänster och som samtidigt till viss del förutsätter offentligt tillförda medel skall sålunda till omsättningen räkna både de externa kundintäkterna och de offentligt tillförda medlen. Det kan därför vara fler än de fyra ovan angivna som vid en närmare granskning visar sig ha en företagssektor som överstiger 40 miljoner Euro.</p>
<p>Vidare kommer ett 20-tal högskolor, redovisade i tabell 3, att omfattas, givet att man klassificerar den ordinarie anslagsfinansierade verksamheten som företag i konkurrenslagens mening. Skulle däremot denna ordinarie utbildning klassificeras som myndighetsverksamhet reduceras påtagligt antalet högskolor som kommer omfattas. Ett par av de största högskolorna kan dock även i en sådan situation ha en företagssektor som överstiger 40 miljoner Euro. De kommer då vart fall omfattas av artikel 1.1.</p>
<p>Ingen av dessa aktörer har då bedömts bli undantagen på grund av bristande samhandelspåverkan. De kommer därmed omfattas åtminstone en av artiklarna 1.1 eller 1.2, oftast båda två. Därtill finns två statliga bolag som omfattas av bestämmelsen 5.1. En redovisning av de statliga aktörer som kan bedömas omfattas av direktivet finns i kapitel 4 och i tabellbilaga.</p>
<h2>Vilka omfattas i landstingen?</h2>
<p>När det gäller landstingssektorn talar det mesta för att samtliga 20talet landsting i landet kommer omfattas av transparensdirektivet. Oklarheter råder vad gäller frågan om sjukvård skall klassificeras som företagsverksamhet eller myndighetsverksamhet i direktivets mening. Det får dock ses som tydligt att t.ex. tandvård måste ses som företagsverksamhet. Tandvård är idag en marknad med konkurrens mellan privata och offentliga aktörer, fri prissättning och stor andel patientfinansiering. Tandvården har i sin tur en sådan omsättningsmässig storlek att de flesta landsting torde komma att uppfylla omsättningskriteriet. Härtill kommer att en del landstingsägda bolag också kan komma att omfattas, i den mån omsättnings- och samhandelskriteriet är uppfyllda samtidigt som de bedriver konkurrensutsatt verksamhet parallellt med skyddad affärsverksamhet.</p>
<h2>Vilka omfattas inom den kommunala sfären?</h2>
<p>Kommunsektorn är den svåraste att bedöma, både beroende på kommunernas stora antal (ca 290) och deras diversifierade verksamhet. Med en vid tolkning av företagsbegreppet, i överensstämmelse med konkurrensrätten inom EG, kan kommunala kärnverksamheter som skola, äldrevård och barnomsorg komma att räknas som företagsverksamhet. Om dessa räknas samman kommer majoriteten av landets kommuner att uppfylla omsättningskriteriet. Det är heller ingen tvekan om att den diversifierade verksamheten inom kommunerna innehåller inslag av både skyddad och ickeskyddad affärsverksamhet, samt att åtminstone vissa delar av verksamheten kan ha samhandelspåverkande effekter. En snävare tolkning av företagsbegreppet, antigen genom att färre verksamheter räknas som företag eller att kommunerna ges möjlighet att varje ovan beskrivet verksamhetsområde som ett separat företag, kommer analogt leda till att fler kommuner kommer att underskrida omsättningskriteriet.</p>
<p>Slutsatsen är därför att en närmare tolkning av företagsbegreppet, med avseende på kommunal kärnverksamhet, är central för att avgöra hur många kommuner som kommer att omfattas av direktivet.</p>
<h2>Omfattas några privata företag?</h2>
<p>Denna undersökning har inte gett vid handen att några privata företag kommer omfattas av direktivet. Ett undantag är Telia Sonora, i den mån detta företag skall ses som privat.</p>
<h2>Offentliga bolag, affärsverk och myndigheter som kan omfattas av transparensdirektivet</h2>
<p>Syftet med denna tabellbilaga är att ge en överskådlig bild av vilka offentliga bolag, affärsverk och myndigheter som kan komma att omfattas av det s.k. transparensdirektivet. Det har dock inte funnits möjlighet att inhämta uppdaterade uppgifter från samtliga berörda företag utan fakta har istället sammanställts från ett flertal olika källor. Detta bör hållas i åtanke vid en granskning av nedanstående uppgifter.</p>
<p>I denna framställning är begreppen skyddad sektor resp. konkurrensutsatt sektor centrala. Då begreppen används ofta benämns de fortsättningsvis S-sektor resp. K-sektor. Samtliga faktauppgifter i denna framställning är hämtade från redan existerande källor. Källorna är genomgående redovisade i fotnoter.</p>
<p>De offentliga aktörerna i denna sammanställning är presenterade i fem olika tabeller, nämligen:</p>
<p>Uppdelningen kan motiveras med att presentationen blir mer överskådlig, och att de faktauppgifter som föreligger för bolag och affärsverk delvis är av annan art och med andra källor än för myndigheter. Bedömningen är att de bolag och myndigheter som är redovisade i tabellerna 1 3 troligen kommer att omfattas av transparensdirektivet, medan de som redovisas i tabellerna 4 och 5 troligen inte kommer att omfattas.</p>
<p>I denna tabell är samtliga statliga bolag och affärsverk medtagna som uppfyller omsättningskriteriet och som synes bedriva både skyddad och konkurrensutsatt verksamhet. Även bolag som kanske inte har båda dessa sektorer, men som uppfyller kriterierna enligt 1.1 i direktivet, är medtagna. Då K-sektorn får ses som tillhörande ett bolags normala verksamhet är i denna tabell verksamheter i S-sektorn särskilt beskrivna.</p>
<p>Oms  = Nettoomsättning 2001, miljoner kronor. För finansbolag (SEK) står siffran för balansomslutning 2001, miljoner kronor. Källa: Regeringens skrivelse (2001/02:120).</p>
<p>Anslag  = Innebär att bolaget delvis är anslagsfinansierat. Svar nej/ja betyder att bolaget normalt inte skall vara anslagsfinansierat, men att det ändå har skett enstaka år under senaste femårsperioden. Källa: Företag med statligt ägande 2000,  Regeringskansliet.</p>
<p>Oms K  = Omsättning konkurrensutsatt sektor år 1998 i procent. Källa: Statskontorets rapport (2000:16). S-sektor   = Exempel på skyddad verksamhet inom myndigheten (ej uttömmande).</p>
<p>Här presenteras alla statliga myndigheter som uppfyller omsättningskriteriet och som kan bedömas ha en betydande K-sektor.</p>
<p>Oms  = Nettoomsättning år 2001, miljoner kronor. Källa: Resp. myndighets årsredovisning.</p>
<p>OA  = Offentligrättsliga avgifter år 2001 (miljoner kronor) som myndigheten själv disponerar. Sådana avgifter har en tvingande karaktär och hör definitionsmässigt till S-sektorn och inte K-sektorn. Ofta kan det dessutom utgöra myndighetsutövning. Källa: ESV:s rapport (2002:13) Avgifter 2001.</p>
<p>U 4§  = Uppdragsintäkter enl. 4 § avgiftsförordningen (miljoner kronor). Tillhör ofta K-sektorn, men kan även tillhöra S-sektorn. Källa: ESV:s rapport (2002:13) Avgifter 2001.</p>
<p>U Ö  = Övriga uppdragsintäkter år 2001, miljoner kronor. Tillhör normalt K-sektorn. Källa: ESV:s rapport (2002:13) Avgifter 2001.</p>
<p>S-int   = Varav uppdragsintäkter från andra statliga myndigheter, miljoner kronor. Dessa ingår således i uppgifterna för uppdragsintäkter enligt 4 § samt övriga uppdragsintäkter. Källa: ESV:s rapport (2002:13) Avgifter 2001.</p>
<p>Oms K  = Omsättning konkurrensutsatt sektor år 1998 i procent. Källa: Statskontorets rapport (2000:16). K-sektor   = Exempel på konkurrensutsatt verksamhet inom myndigheten (ej uttömmande).</p>
<p>Universitet och högskolor kan ses som en särskild grupp myndigheter, där rätten att bedriva högskoleverksamhet bör betraktas som en särskild rättighet i direktivets mening (dvs. tillhörande S-sektorn). K-sektorn består huvudsakligen av uppdragsutbildning och uppdragsforskning, vilket bedrivs av samtliga nedanstående universitet och högskolor (därför finns ingen kolumn med beskrivning av K-sektorn). Försvarshögskolan bedriver dock enbart uppdragsforskning.</p>
<p>Oms  = Nettoomsättning år 2001, miljoner kronor. Källa: Respektive universitet och högskolas årsredovisning samt Högskoleverkets årsrapport 2002.</p>
<p>Anslag  = Anslag år 2001, miljoner kronor. Källa: Respektive universitet och högskolas årsredovisning samt Högskoleverkets årsrapport 2002.</p>
<p>OA  = Offentligrättsliga avgifter år 2001 (miljoner kronor) som myndigheten själv disponerar. Sådana avgifter har en tvingande karaktär och hör definitionsmässigt till S-sektorn och inte K-sektorn. Källa: ESV:s rapport (2002:13) Avgifter 2001.</p>
<p>U 4§  = Uppdragsintäkter enl. 4 § avgiftsförordningen, miljoner kronor. Tillhör ofta K-sektorn, ibland S-sektorn. Källa: ESV:s rapport (2002:13) Avgifter 2001.</p>
<p>U Ö  = Övriga uppdragsintäkter år 2001, miljoner kronor. Tillhör ofta K-sektorn, ibland S-sektorn. Källa: ESV:s rapport (2002:13) Avgifter 2001.</p>
<p>I denna tabell redovisas ett antal statliga myndigheter som uppfyller omsättningskriteriet om man räknar på myndighetens hela omsättning, samtidigt som den konkurrensutsatta verksamheten framstår som ganska obetydlig. Skall enbart affärsverksamheten räknas in i begreppet företag kommer troligen dessa myndigheter inte att omfattas av transparensdirektivet. Det bör samtidigt betonas att ”företagsdelen” kan vara större än vad omsättningen i uppdragsverksamheten indikerar, då den även skall inkludera eventuella anslagsmedel som tillförts företagsverksamheten.</p>
<p>Oms  = Nettoomsättning år 2001, miljoner kronor. Källa: Myndighetens årsredovisning</p>
<p>OA  = Offentligrättsliga avgifter år 2001 (miljoner kronor) som myndigheten själv disponerar. Sådana avgifter har en tvingande karaktär och hör definitionsmässigt till S-sektorn och inte K-sektorn. Källa: ESV:s rapport (2002:13) Avgifter 2001.</p>
<p>U 4§  = Uppdragsintäkter enl. 4 § avgiftsförordningen, miljoner kronor. Tillhör ofta K-sektorn, sällan S-sektorn. Källa: ESV:s rapport (2002:13) Avgifter 2001.</p>
<p>U Ö  = Övriga uppdragsintäkter år 2001, miljoner kronor. Tillhör ofta K-sektorn, sällan S-sektorn. Källa: ESV:s rapport (2002:13) Avgifter 2001.</p>
<p>S-int   = Varav uppdragsintäkter från andra statliga myndigheter, miljoner kronor. Dessa ingår således i uppgifterna för uppdragsintäkter enligt 4 § samt övriga uppdragsintäkter. Källa: ESV:s rapport (2002:13) Av- gifter 2001.</p>
<p>Oms K  = Omsättning konkurrensutsatt sektor år 1998 i procent. Källa: Statskontorets rapport (2000:16). K-sektor   = Exempel på konkurrensutsatt verksamhet inom myndigheten (ej uttömmande).</p>
<p>I denna tabell redovisas offentliga bolag vars nettoomsättning överskrider tröskelvärden, samtidigt som det kan bedömas att verksamheten antingen är fullt ut konkurrensutsatt eller fullt ut skyddad. I så fall omfattas dessa bolag inte av artikel 1.2 i direktivet. De kan däremot omfattas av artikel 1.1, om öppen redovisning av finansiella förbindelser mellan offentliga myndighet och offentliga bolag.</p>
<p>Oms  = Nettoomsättning 2001, miljoner kronor. För finansbolag står siffran för balansomslutning 2001, miljoner kronor. Källa: Regeringens skrivelse (2001/02:120).</p>
<p>Kommentar  = Här anges om verksamheten bedöms vara konkurrensutsatt eller ej.</p>
