<h1>Sammanfattning</h1>
<h2></h2>
<p>Denna artikel, som författats på uppdrag av särskilda utredaren för Djurtransportutredningen (Jo 2001:01), redovisar i korthet forskningsläget kring djurtransporter. Den redovisar de huvudsakliga parametrarna för stressframkallande och stressindikation som används av forskare i syfte att fastställa effekten av olika aktiviteter som associeras med transport och hantering. Även forskningsaktiviteter i förhållande till djurarter och geografisk fördelning redovisas. Vissa relevanta forskningsresultat har även medtagits i rapporten för att visa vilken inverkan transporter har på djurs välfärd. Baserat på utvärderingen lämnas några slutsatser och rekommendationer.</p>
<h2>1.1 Inledning</h2>
<h2>1.1.1 Bakgrund</h2>
<p>Det har skett en stadig ökning av djurtransporter under de senaste årtiondena (såväl nationellt som internationellt, dock har antalet djurtransporter varit oförändrat under de senaste två till tre åren) till följd av strukturförändringar, specialisering av produktionssystem och en globalisering av marknaden (Gebresenbet, 1998). På nationell nivå minskar antalet gårdar och slakterier, medan produktionsvolymen ökar eller är oförändrad.</p>
<p>Det finns nära 82 miljoner kalvar och vuxna nötkreatur inom Europeiska unionen, EU. Av dessa är 24 miljoner under ett års ålder. Cirka 365 miljoner lantbruksdjur (45 miljoner nötkreatur, 95 miljoner får, 225 miljoner grisar och 300 000 hästar) transporteras inom EU varje år och cirka 67 procent transporteras på lastbil till slakterier. Totalt transporteras mer än 30 miljoner kor, köttboskap och kalvar inom Europeiska unionen årligen. Dessa siffror inbegriper inte lokal försäljning och transporter mellan gårdar. De flesta djur transporteras antingen direkt till slakterierna eller passerar genom marknader eller provtagningspunkter där de lastas av och lastas på igen innan de sänds till destinationsorten.</p>
<p>Handeln med nötkreatur mellan EU:s medlemsländer, import och export till andra länder som till exempel före detta Jugoslaven, Egypten eller vissa länder i Nordafrika uppgår till mer än 4 miljoner djur per år. Cirka 300 000 nötkreatur transporteras enbart från EU till Mellanöstern och Nordafrika varje år. Antalet transporterade djur ökar stadigt och detta kräver särskild uppmärksamhet inom forskningen för att förbättra djurens välfärd.</p>
<p>Konsumenterna ställer allt större krav på livsmedlens kvalitet och säkerhet, vilket även inbegriper känslomässiga aspekter som hör samman med produktionsmetoder och bearbetningsteknologi, till exempel djurens välfärd. Vägtransporter av lantbrukets djur är emellertid inte enbart en fråga om välfärd utan har även en ekonomisk aspekt i form av kvalitetsförluster och mortalitet. Förluster på grund av mortalitet under transport och låg förmåga hos griskött att behålla vatten uppskattas till 80 miljoner euro årligen och ofördelaktiga transportförhållanden kan spela en roll. Liknande problem existerar för andra djurslag. Ökade kostnader kan också försämra de europeiska ländernas position i konkurrensen på världsmarknaden.</p>
<p>Fem olika slags problem uppstår i samband med djurtransporter:</p>
<p>Stress under transport och dess negativa inverkan på köttkvaliteten är ett erkänt problem, men det finns idag ingen större kännedom om hur överföring av sjukdomar sker under transport. Det finns tre sätt på vilka djurtransporter kan ge upphov till infektionssjukdomar:</p>
<p>I en nyligen publicerad rapport från SCAHAW påvisades att flera av EU:s bestämmelser grundar sig på tämligen otillräcklig vetenskaplig grund (till exempel rådets direktiv 91/628/EG; och rådets förordning (EG) nr 411/98) och i de fall forskningsresultat föreligger, finns det olika åsikter som vilka slutsatser som kan dras av dem. En klar nackdel är att rekommendationerna ofta grundar sig på resultaten från en studie som ibland inte är representativ för hela Europa. Det är tydligt att det flesta vetenskapliga studierna om djurtransporter har utförts i nordeuropeiska länder, vilka inte inbegriper de extrema klimatskiftningar som kan förekomma i övriga Europa. Det genetiska materialet kan även skilja sig mellan besättningar i Europa och de använda transportfordonen kan vara mer eller mindre lämpliga ur djurskyddssynpunkt. Något som framkommit och som förvånar, är hur liten kunskap vi egentligen har om kroppsdimensionerna för djur av olika storlek, deras behov under transporter av olika längd och hur design av transportfordon samspelar med exempelvis beläggningsgraden för att optimal välfärd ska uppnås för djuren.</p>
<p>Djurtransporter kan indelas i följande kategorier: a) transport mellan gårdar, b) transport från gård till slakteri och c) transport från gård till marknad.</p>
<p>Slaktdjurstransporter associeras med en serie händelser som orsakar stressframkallande och ofördelaktiga förhållanden för djur vilka äventyrar djurens välfärd, sänker kvaliteten på köttet, ökar riskerna för spridning av sjukdomar och medför miljöpåverkan i form av utsläpp från fordon. Kvalitetssänkningen på köttet (blåmärken, DFD, förlust av kroppsvikt) har en negativ effekt på slakteriernas och gårdarnas lönsamhet (Hankavara och Korstesniemi, 1994; Warriss, 1990; Warriss et al, 1995). I vilken grad djuren svarar på den stress som de utsätts för beror på djurens intryck av såväl tidigare som aktuella förhållanden (Gross och Siegel, 1993).</p>
<p>Viktiga vetenskapliga studier har genomförts – framför allt sedan början av 1980-talet – för att avgöra effekten av djurhanteringen på gården och vid slakterierna med avseende på djurens välfärd och köttets kvalitet. Dock har det ägnats ringa uppmärksamhet åt vad som händer under transport och ett mycket litet antal av studierna ger svar på viktiga vetenskapliga frågor som kan ligga till grund för effektiv och human lagstiftning (Dantzer, 1994; Grandin, 1997).</p>
<p>Trots en ökning av djurtransporter har djurens välfärd inte ägnats nödvändig uppmärksamhet av dem som utformar bestämmelserna. I synnerhet under de tre senaste åren har det emellertid funnits en klar tendens i Europa att, till följd av växande medvetenhet och påtryckningar från allmänheten, ta mer hänsyn till djurens välfärd än vad som tidigare skett.</p>
<p>Lagstiftning, normer och direktiv har utvecklats av Europeiska unionen. Någon signifikant förbättring har dock inte åstadkommits hittills, vilket kan bero på att de problem som associeras till djurtransport inte har angripits på rätt sätt. Det saknas adekvat information om forskningens status inom ämnesområdet, i synnerhet inom EU:s medlemsländer.</p>
<p>I huvudsak finns det två strategiska alternativ när det gäller förbättring av djurs välfärd under transport.</p>
<p>Alternativ I : Minimering av stressframkallande faktorer genom förbättrade logistiksystem för djurtransporter och förbättrade hanteringsmetoder (förbättring av hantering, på- och avlastningsutrustning, fordonets framförande, optimering av aktiviteter vid slakteriet).</p>
<p>Alternativ II : Minimering eller undvikande av transporter genom främjande av småskaliga slakterier eller utveckling av mobila eller semimobila slakterianläggningar.</p>
<p>Det första alternativet innebär frågeställningar som forskarna arbetar med idag, och båda ovanstående alternativ kan komplettera varandra.</p>
<h2>1.1.2 Syfte</h2>
<p>Syftet med denna rapport om forskningsläget är att göra en kortfattad bedömning och redovisa aktuellt forskningsläge inom ämnesområdena djurtransport och djurs välfärd så att den kunskapslucka som finns när det gäller system för hantering och transport ska kunna fastställas och djurs välfärd därmed ska kunna förbättras.</p>
<h2>1.2 Organisation av djurtransporter till slakterier</h2>
<p>Det kan vara av betydelse att ge en kort redovisning av logistik och transport av djur från gårdar till slakterier, med speciell tyngdpunkt på Sverige, för att ge en översikt av processen.</p>
<p>Det finns tre organisationer som är involverade i systemet: gårdar, slakterier och transportföretag.</p>
<p>De områden från vilka djuren transporteras till ett visst slakteri är uppdelade mellan olika transportföretag. Bonden kontaktar slakteriet och talar om att han vill sälja ett visst antal djur. Därefter meddelar slakteriet gårdens adress till transportföretaget som tilldelats det aktuella området. Transportföretaget kontaktar sedan såväl bonden som slaktavdelningen på slakteriet för att komma överens om datum och tidpunkt för när djuren ska hämtas.</p>
<p>I många fall samlas djur upp från många gårdar och rutten görs upp manuellt av transportföretaget. Efter ankomst till slakteriet kan fordonet behöva vänta länge om många fordon anländer samtidigt eller med korta intervall.</p>
<h2>1.3 Forskningsområden inom djurtransportområdet</h2>
<h2>1.3.1 Bestämning av stressframkallande faktorer under hantering och transport</h2>
<p>För att kunna förbättra välfärden för transporterade djur är det nödvändigt och väsentligt att kunna fastställa viktiga faktorer som inverkar negativt på välfärden.</p>
<p>All transportrelaterad verksamhet varvid djuren tvingas att utföra något som de inte frivilligt vill göra, framkallar stress hos djuren. I synnerhet för slaktdjur kan transportaktiviteterna grupperas i olika händelser. Kent och Ewbark (1983) klassificerade dessa händelser i fem huvudkomponenter: ursprunglig miljö (det vill säga miljön på gården), pålastning, transport, avlastning och ny miljö på slakteriet. Kenny och Tarrant (1987) studerade effekten av dessa händelser på unga nötkreatur under transport. De specifika förekomster av olika händelser som bedömdes var klagoläten, stationär inhägning, pålastning, avlastning och instängning i en rörlig lastbil. Det rapporterades att instängningen i en rörlig lastbil var den mest stressutlösande processen för nötkreaturen.</p>
<p>Hanterings- och transportaktiviteter kan vidare indelas i följande moment:</p>
<p>Separation av ett djur från dess grupp.</p>
<p>Tvingad förflyttning till lastrampen.</p>
<p>Tvingad förflyttning uppför rampen till fordonet.</p>
<p>Instängning i fordonets förvaringsutrymme.</p>
<p>Blandning med okända djur.</p>
<p>Transport varvid djuret utsätts för vibrationer i alla riktningar.</p>
<p>Tvingad förflyttning nedför rampen vid slakteriet.</p>
<p>Tvingad rörelse längs vanligtvis sicksackformig gång eller bana.</p>
<p>Instängning i en ny fålla vid slakteriet.</p>
<h2>1.3.1.1 Omgruppering</h2>
<p>Det första stressutlösande momentet i transportaktiviteterna är när djuret separeras från dess grupp. I många fall gör djuren kraftigt motstånd när de tvingas lämna sin plats eller grupp där de tillbringat lång tid tillsammans med andra djur, och där de känner sig säkra och trygga.</p>
<h2>1.3.1.2 Tvingad förflyttning till lastramp</h2>
<p>I bästa fall dras eller leds djuret till lastrampen. I annat fall, om djuret vägrar att flytta sig till en okänd eller oönskad plats eller i en sådan riktning, förekommer att både fordonsföraren och bonden använder alla möjliga metoder (knuffning, handklappning, skrik, slag, böjer svansen etc.) för att tvinga djuret att röra sig. Golven är ofta hala och det händer att djuren faller flera gånger.</p>
<h2>1.3.1.3 Klättring uppför ramp</h2>
<p>Pålastningsanordningarna, inkluderat rampernas lutning, är standardiserade vid gårdarna. Rampernas lutningsvinkel varierar från 10 till 40 grader och man kan med vanligt förnuft inse att djuren inte frivilligt klättrar uppför en brant ramp. Djuren utsätts därför för slag, svansen böjs och de tvingas att klättra upp och gå in i lastbilen.</p>
<h2>1.3.1.4 Instängning och rörelsebegränsning i fordon</h2>
<p>Trots att det finns rekommendationer för optimal beläggningsgrad, lastas ofta djuren mycket tätt, utan plats att röra sig, ändra ställning eller lägga sig ned. Det är kostnadseffektivt för transportföretagen att få en hög beläggningsgrad. I många fall kläms djuren och det finns inte tillräckligt med utrymme kvar för att röra sig.</p>
<p>Eftersom nötkreaturen tillbringar lång tid stående, är de känsliga för rörelser och vibrationer. Vägförhållanden, fordonets framförande och fordonets fejdringssystem tillhör de främsta faktorerna som orsakar vibrationer och förlust av balansen under transport, vilket får förödande effekter på djurens välfärd och köttkvaliteten.</p>
<p>Under transport från gårdar till slakterier eller till marknaden utsätts djuren för vibrationer, buller och miljöväxlingar i lastutrymmet och dessa faktorer anses vara de akuta stressorerna som orsakar fysiologisk stress och beteendestress (Stephanes och Rader, 1983). Vibrationer som uppstår genom fordonens rörelse har negativ inverkan på hälsan, bekvämligheten och aktiviteterna samt orsakar åksjuka (BSI, 1987).</p>
<p>Under transport, i synnerhet på vägar med dålig beläggning, kan vibrationerna i fordonets golv på ett signifikant sätt överföras till djuren och skapa obehagliga förhållanden genom att djurets tyngdpunkt förskjuts, vilket orsakar störningar i kroppen (Randall, 1992; Randall et al, 1995).</p>
<p>Att vistas på ett underlag som rör sig och vibrerar utan att djuret har något stöd, utgör obehagliga och ofördelaktiga händelser djuren. De kastas åt sidan, bakåt och framåt i vertikal riktning och slutligen förlorar de balansen och blir åksjuka.</p>
<p>De huvudsakliga orsakerna till vibrationer, och därmed till att djuren förlorar balansen i ett fordon som rör sig, är att fordonet framförs oförsiktigt (hastighetsvariationer, inbromsning och acceleration), vägförhållanden (dålig beläggning, tvära svängar med mera) och dålig dämpning hos fordonets fjädringssystem. Samtidigt som detta utsätts djuren också för långvariga hög- och lågfrekventa vibrationer.</p>
<h2>1.3.1.6 Klimatförhållanden i fordon</h2>
<p>De huvudsakliga relevanta problemen utgörs av kraftiga växlingar i temperatur, relativ luftfuktighet, lufthastighet, utsläpp av exempelvis metan, koldioxid och ammoniak samt syrebrist. Många forskare har rapporterat att den största mortalitetsincidensen under transport kan hänföras till värmestress. Huruvida forskningsresultaten har beaktats i existerande nationell lagstiftning och EUdirektiv om tillräckliga ventilations- och hygienförhållanden kan emellertid ifrågasättas.</p>
<h2>1.3.1.7 Blandning med okända djur</h2>
<p>Det är mycket sällsynt att djur, i synnerhet nötkreatur, från endast en gård transporteras till slakteriet. Snarare förhåller det sig så att samlas djur upp från olika gårdar och transporteras därefter till slakteriet. Upphetsning, aggression, defekation, urinering och i synnerhet rädsla är de vanligaste beteendena som iakttas vid blandning av dessa djur.</p>
<h2>1.3.1.8 Transporttid</h2>
<p>Som tidigare nämnts, leder expansionen av marknadssystemen och den stadiga minskningen av antalet slakterier till att transporttider och transportavstånd ökar i motsvarande grad.</p>
<p>Med enkel slutledning kan man inse att transportens varaktighet i tid inverkar på djurens välfärd, eftersom såväl högsom lågfrekventa vibrationer orsakar trötthet och åksjuka.</p>
<p>Begränsningen av transporttiden för djur varierar mellan olika länder. I USA finns ingen transporttidsbegränsning och i Kanada ska djuren vila efter 48 timmar. Inom Europeiska unionen ska transporttiden inte överskrida åtta timmar. Denna begränsning kan emellertid utökas till 14 timmar och längre än så om kraven på mat, vatten och vila följs.</p>
<p>En begränsning av transporttiden tillmaximalt åtta timmar har antagits av många länder, i synnerhet inom EU. Denna åttatimmarsgräns är emellertid tämligen hypotetisk och saknar vetenskaplig grund. För närvarande tillåts, parallellt med åttatimmarsbegränsningen, djurtransporter i maximalt 29 timmar under vissa förutsättningar, eftersom längre transporter ökar. Som en konsekvens av detta har forskare mer och mer kommit att fokusera på transporterna, eftersom dessa kan påverka välfärden.</p>
<p>Ej avvanda kalvar, lamm, getter, grisar och föl kan transporteras maximalt 9 timmar, få vila en timme på fordonet och därefter transporteras ytterligare 9 timmar. Under vilan ska de ha tillgång till vatten och dessutom utfodras vid behov. Vuxna grisar kan transporteras under maximalt 24 timmar. De måste ha tillgång till vatten under hela transporten. Oregistrerade vuxna hästar kan transporteras 24 timmar. De ska vattnas och vid behov även utfodras var åttonde timme. Vuxna nötkreatur, får, getter och registrerade hästar och föl kan transporteras under maximalt 14 timmar, de ska därefter få vila en timme på fordonet och kan efter vilan transporteras ytterligare 14 timmar. Under vilan ska de ha tillgång till vatten och dessutom utfodras vid behov. Renar kan transporteras maximalt 15 timmar.</p>
<h2>1.3.1.9 Avlastning</h2>
<p>Det sista momentet på fordonet består i att tvinga djuren nedför den sluttande rampen, som vanligen är brant och hal. Det är mycket vanligt att djuren antingen vägrar flytta sig längs rampen och vänder tillbaka, eller springer snabbt till grinden. Mycket signifikanta beteendeförändringar som till exempel defekation, urinering, luktspridning, råmanden med mera förekommer vid grinden. Ibland tvingas djuren att göra en 90-graders vändning, vilket är svårt för djur. Dessutom framkallar den okända miljön vid slakteriet (ljud, lukt, ljussystem och människor) stress hos djuren vid avlastning och i inhägnaden.</p>
<h2>1.3.1.10 Inhägning i slakterier</h2>
<p>Att gå in i slakteriet, den okända miljön och inhägnaden kan utgöra en stressutlösande faktorer för djur. Lukten av blod, andra djurarter, andra luktkällor, att utsättas för buller och att djuret hindras från att röra sig fritt kan orsaka ytterligare stress. Ibland måste djuren göra en tvär vändning efter att de lämnat rampen.</p>
<h2>1.3.2 Parametrar för stressvar som används av forskare</h2>
<p>Hanterings- och transportaktiviteter förknippas med både fysiska och emotionella stimuli och nästan samtliga av dessa är nya och vissa av dem är obehagliga. Forskare försöker att fastställa transportrelaterad stress med hjälp av fysiologiska, beteendemässiga och patologiska parametrar.</p>
<h2>1.3.2.1 Biokemiska och andra responsparametrar</h2>
<p>Upplevelsen av emotionell och fysisk stress utlöser en aktivering av centrala och perifera regleringssystem (hypofys-binjure-axel och sympato-binjuremärgsystem) vilket orsakar ökade koncentrationer av kortisol och katekolaminer i plasma, åtföljt av en aktiverad metabolism i allmänhet med ökad hjärt- och respirationsfrekvens samt ökad kroppstemperatur (Dantzer, 1994; Henry et al, 1977; Toates, 1995).</p>
<p>Blodglukos, fria fettsyror (NEFA) och hydroxybutyrat används som indikatorer på katabolism av energidepåer och misslyckad hantering av stressituationen. Kreatinkinas och laktat indikerar fysisk ansträngning, varvid laktat även förknippas med en emotionell komponent. Båda parametrarna är relaterade till köttkvaliteten (Tarrant och Grandin, 1993). Dehydrering (vätskebrist) till följd av utebliven vattenförsörjning och transport i varma miljöer kan utvärderas genom mätning av blodmineraler, totalt protein och hematokrit. Kroppstemperatur och hjärtfrekvens är kliniska och etologiska parametrar för mätning av inducerad stress, liksom djurens ställning och tecken på excitation.</p>
<p>Metodologin för användning av ovannämnda parametrar är väl etablerad och kan utföras under transportförhållanden (till exempel kliniska undersökningar, videoinspelningar, kontinuerliga mätningar av hjärtfrekvens och kroppstemperatur, radioimmunanalys eller fotometriska analyser av blodparametrar, pH-mätare, räkning av blåmärken.</p>
<p>Tarrant och Grandin (1993) sammanfattade många användbara tidigare utgivna forskningsrapporter om transportens inverkan på beteendemässiga och fysiologiska parametrar. De relevanta fysiologiska parametrar som användes som indikatorer på stress för att studera djurs svar på transport var hjärtfrekvens, blodsammansättning, till exempel hormoner och enzymer, samt levandevikt. Tarrant och Grandin (1993) påpekade att tillgängliga data om djurtransport var begränsade och rekommenderade ytterligare omfattande undersökningar. En kort sammanfattning av de biokemiska parametrarna redovisas i tabell 1.</p>
<h2>1.3.2.2 Beteendeparametrar och transport</h2>
<p>Hantering och transport är ovana förhållanden och miljöer som djuren tvingas hantera. Rädsla är en mycket kraftig stressor som orsakas av hantering i samband med transport och nivån av rädsla har fastställts genom tidigare erfarenheter och genetiska faktorer (Tarrant, Grandin, 2000). Beteendeförändring är en viktig indikator på att ett djur har svårighet att tåla den nya hotfulla miljön. Sådana indikatorer är:</p>
<h2>1.4 Fördelning av forskningsaktiviteter i förhållande till djurarter</h2>
<p>Jämfört med den forskning som bedrivits om djurs välfärd som helhet så har inte bedrivits mycket forskning enbart om transport och välfärd. En kort litteraturöversikt avslöjade att forskningen är ojämnt fördelad i förhållande till djurarter (fig.1).</p>
<p>Specifik forskning om djurtransporter utgjorde inte den huvudsakliga forskningsfrågeställningen fram till andra hälften av 1980talet och under 1990-talet. Omfattande forskningsaktiviteter beträffande köttets kvalitet genomfördes i synnerhet under början av 1980-talet. Eftersom transport och hantering inverkar på köttet, har viktiga utvärderingar gjorts av detta.</p>
<h2>Djurart</h2>
<p>Allmänt</p>
<p>Renar</p>
<p>Hästar</p>
<p>Höns</p>
<p>Grisar</p>
<p>Får</p>
<p>Nötkreatur</p>
<h2>Utförd forskning, %</h2>
<h2>1.5 Den geografiska fördelningen av forskning om djurtransporter</h2>
<p>Det kan vara av betydelse att redovisa den geografiska fördelningen av forskning om djurtransporter. Sådan information återfinns i figur 2, varvid de data som använts har samlats in baserat på vetenskapliga publikationer och nätverkskontakter.</p>
<p>De viktigaste forskningsinstituten i EU:s medlemsländer och USA som är engagerade i välfärd och transport är:</p>
<p>Belgien</p>
<p>S Katholieke Universiteit LeuvenDanmark</p>
<p>S Slagteriernes forskningsinstitut</p>
<p>Finland</p>
<p>Frankrike</p>
<p>Tyskland:</p>
<p>Ungern</p>
<p>S Debrecen University</p>
<p>Irland</p>
<p>Italien:</p>
<p>Norge</p>
<p>Polen</p>
<p>Sverige</p>
<p>Nederländerna</p>
<p>S ID-DLO, Lelystad</p>
<p>USA</p>
<h2>Länder</h2>
<p>Australien</p>
<p>USA och Kanada</p>
<p>Storbritannien</p>
<p>EU utom Storbritannien</p>
<h2>Forskningspublikationer, %</h2>
<h2>1.6 EU:s uppmärksammande av djurs välfärd och djurtransporter</h2>
<h2>1.6.1 Projekt med  EU-stöd</h2>
<p>Hittills finns det endast tre projekt med EU-stöd som har genomförts eller pågår, vilka specifikt har ägnats eller ägnas åt transport, välfärd och köttkvalitet.</p>
<p>Det första projektet handlade om får. Det andra projektet gällde gristransporter och genomfördes mellan 1993 och 1996. Nio partners från sju av EU:s medlemsländer deltog i projektet vars målsättningar var att:</p>
<p>Förbättra hanteringen under transport och inhägning så att grisarna utsätts för mindre stress och fysisk smärta, med syfte att förbättra köttkvaliteten och arbetsmiljön.</p>
<p>Studera effekten av interaktion mellan olika genotyper och vid olika miljöförhållanden före slakt på grisarnas välfärd och köttkvaliteten i olika medlemsländer i EU.</p>
<p>Utforma allmänna riktlinjer för kvalitetssäkringsplaner och lagstiftning.</p>
<p>Experimenten utfördes under laboratorie- och fältförhållanden. Experimenten syftade till en förbättrad uppfattning om etologiska och fysiologiska reaktioner hos grisar under transport och inhägnad. Baserat på detta grundläggande arbete studerades de tekniska möjligheterna till förbättrad utformning av lastramper, avdelningar och passager. Inverkan på stress och på köttkvaliteten av behandling, miljöförhållanden och utrustning som användes i samband med transport och inhägning undersöktes.</p>
<p>I huvudsak uppnåddes följande genom projekten: en bättre grundläggande förståelse av grisarnas beteende och fysiologi under transport- och inhägningsförhållanden, nya riktlinjer för hantering av grisar under transittering, nya designkriterier för fordon (ventilation, vibration, golvbeläggning, fållsystem).</p>
<p>Det tredje projektet, CATRA, ägnas åt transporter av nötkreatur. Det initierades i februari 2000 och fortsätter till juni 2003. Elva partners från åtta länder deltar i projektet.</p>
<p>Det huvudsakliga syftet med projektet är att samla tillräckliga data och att utveckla metoder för att kunna kontrollera och minimera stressframkallande faktorer under hantering och transport av nötkreatur, att utveckla riktlinjer och rekommendationer för slutförbrukare som till exempel kött- och fordonsindustrier och de som utformar bestämmelser, att förbättra djurens välfärd och köttkvaliteten på en europeisk nivå. Detta kan uppnås genom optimering av utformningen av hanteringsområden, transportfordon och förhållanden som hör till transporten samt genom att främja ett ITunderstött effektivt logistiksystem.</p>
<p>Projektet består av åtta olika delar (kartlägga transportsystem, transporttid upp till 14 timmar, transporttid upp till 29 timmar, luftkvalitet, på- och avlastningshjälpmedel, logistik samt utveckling av övervakningssystem). Omfattande experiment pågår för närvarande såväl under fältsom laboratorieförhållanden.</p>
<h2>1.6.2 Vetenskapliga kommittéer och arbetsgrupper</h2>
<p>Under de senaste fyra åren har EU:s uppmärksamhet i fråga om djurs välfärd haft en särskild inriktning. En vetenskaplig kommitté om djurs hälsa och välfärd sattes samman och en viktig rapport om standarder för mikroklimatet i vägfordon för djurtransporter antogs i december 1999.</p>
<p>Kraftiga fluktuationer i temperatur, relativ luftfuktighet, lufthastighet, emissioner av till exempel metan, koldioxid och ammoniak samt syrebrist är de huvudsakliga relevanta problemen. Många forskare har rapporterat att den största mortalitetsincidensen under transport kan hänföras till värmestress. Iakttagande av forskningsresultaten i existerande nationell lagstiftning och i EU:s rättsakter om tillräckliga ventilations- och hygienförhållanden kan emellertid ifrågasättas.</p>
<p>Temperatur och relativ luftfuktighet anses vara de huvudsakliga parametrarna för klimatförhållanden för djur. När luftfuktigheten ökar, minskar effektiviteten av kylning genom avdunstning. När yttertemperaturen når samma nivå som kroppstemperaturen, blir den kylningen mindre effektiv och djuret använder sig i allt högre grad av kylning genom avdunstning. Följaktligen inträffar de sämsta förhållandena för värmeförlust vid höga temperaturer i kombination med hög luftfuktighet. Maximi- och miniminivåer för relativ luftfuktighet som en funktion av inomhustemperaturen har föreslagits för hållning av djur i stallar av CIGR (1984 och 1992).</p>
<p>Intervallet för termisk miljö, vanligen karakteriserat av den temperatur inom vilken djurets totala värmeproduktion är ungefär konstant för ett givet energiintag (fig. 3). Lufttemperaturen som bunden till denna zon benämns som den nedre och övre kritiska temperaturen.</p>
<p>I rapporten ”Standarder för mikroklimatet i fordon för djurtransport” från kommissionens vetenskapliga veterinärkommitté (EU/HCPDG, 1999) ges nedanstående maximala värden för miljön i vägfordon som används för djurtransporter som överskrider åtta timmar (tabell 2).</p>
<p>Det är viktigt att notera att de rekommenderade maximigränserna kan ifrågasättas. De angivna siffrorna kan vara för höga och en maximitemperatur på 25°C kan vara mera rimlig. Ytterligare vetenskapliga studier erfordras emellertid för att bestämma såväl maximisom minimigränserna.</p>
<p>En annan viktig rapport från den Vetenskapliga veterinärkommittén antogs i april 2002 (”Djurs välfärd under transport, redogörelse för hästar, grisar, får och nötkreatur”). I rapporten har stor vikt lagts vid utrymmestilldelning (beläggningsgrad och takhöjd), färdvägsbestämning, lastningsmetoder, körtider, raster med mera. Kommittén lämnade också rekommendationer för allmänna och särskilda åtgärder för att förbättra djurs välfärd under transport.</p>
<p>COST ACTION 846, har organiserats av EU för att främja djurs välfärd i allmänhet. Den är uppdelad i två arbetsgrupper: WG1, Att mäta djurvälfärd, och WG2, Övervakning av djuromsorg på gården. Forskarrepresentanter från medlemsländer och kandidatländer deltar i varje arbetsgrupp. Dialoger och diskussioner är den viktigaste metoden som tillämpas vid mötesserier (omkring en gång i kvartalet).</p>
<p>Målet för WG1 är att göra en utvärdering av välfärdsindikatorerna (inbegripet beteendeindikatorer, fysiologiska, immunologiska och patologiska indikatorer) under laboratorieförhållanden, medan WG2, som ägnar sig åt övervakning av välfärd, behandlar utvärdering av djurs välfärd på gårdsnivå vilket även inbegriper transport och slakt.</p>
<p>Aktiviteterna inom COST ACTION pågår fortfarande och kan bidra till att förbättra djurs välfärd genom att metoder utvecklas för att minska stressframkallande faktorer under transport.</p>
<h2>1.7 Relevanta forskningsresultat om djurtransporter och djurs välfärd</h2>
<h2>1.7.1 Hjärtfrekvens och transportaktiviteter</h2>
<p>Beteendeändringar och fysiologiska förändringar är gensvar på stressor (Gross and Siegel, 1993). I många fall används en variation av hjärtfrekvensen som mått på fysiologiskt gensvar och välfärd, i synnerhet i fråga om kortvarig stress. Broom (1993) påpekade i sin utvärdering att det – även utan förekomst av beteendemässigt gensvar – kan förekomma förändringar i hjärtfrekvens och binjureaktivitet.</p>
<p>Stephens och Rader (1983) har studerat effekten av vibration, buller och rörelsebegränsning på hjärtfrekvens och blodtryck hos grisar med hjälp av en transportsimulator. De rapporterade att hjärtfrekvensen hos grisarna ökade signifikant när djuren utsattes för vibration och buller och att blodflödet genom njurarna minskade från 5 m/s till 2,5 m/s.</p>
<p>Kenny och Tarrant (1987) mätte i sin undersökning av gensvaret hos unga tjurar på en kort vägtransport hjärtfrekvensen vid vila, efter behandling och efter återhämtning från olika behandlingar (omgruppering på en stillastående respektive rörlig lastbil, instängning utan omgruppering på en stillastående respektive rörlig lastbil). Författarna rankade den stressnivå som behandlingarna orsakade på följande sätt i fallande ordning: instängning på en rörlig lastbil, stillastående instängning och förnyad inhägning.</p>
<p>Gebresenbet och Eriksson (1998) rapporterade resultatet av hjärtfrekvens i förhållande till olika aktiviteter från gård till bedövningstillfället. Författarna utförde kontinuerliga hjärtmätningar på fem kor vid varje transport. Det mest förekommande resultatet presenteras i figur 3. Som framgår av figuren, ökade hjärtfrekvensen från cirka 45 bpm (bpm: beats per minute) till cirka 108 bpm under pålastning (separation av djuret från dess grupp och tvingande av djuret att klättra uppför rampen och in i lastbilen). Rampernas lutning varierade från 16 till 28 grader, beroende på utrustningen som användes på gårdarna. Under pålastning observerades att djuren var ovilliga att klättra uppför en kraftigt lutande ramp. Putten och Elshofs arbete (1978), som senare refererats av flera artikelförfattare (Broom, 1993, Tarrant och Grandin, 1993), visade att hjärtfrekvensen hos grisar ökade med en faktor på 1,65 när de tvingades klättra uppför rampen. Enligt Trunkfield och Brom (1990) ökade hjärtfrekvensen med 80 bpm när kalvar transporterades i en timme.</p>
<p>Tid, minuter</p>
<p>Hjärtfrekvensen sjunker och stabiliseras så snart djuret binds och håller sin plats i förvaringsutrymmet (fig. 4). Hjärtfrekvensen ökar igen när fordonet börjar röra sig. Att transporteras och utsättas för rörelse är okända förhållanden för djuren och innebär därför stress för djuret. Efter en stund verkar det som om djuren snabbt anpassar sig till den nya miljön och hjärtfrekvensen sjunker igen. När fordonet emellertid kör på en ojämn och kurvig väg, är variationen i hjärtfrekvensen signifikant (variationskoefficienten varierar från 0,11 till 0,35).</p>
<p>En annan topp i hjärtfrekvensen inträffade (fig. 4) när djuren mötte okända djur från andra gårdar. Många forskare rekommenderar att man undviker att blanda för varandra okända djur före slakt. Det förefaller emellertid mycket osannolikt att endast djur från en enda gård skulle transporteras till ett slakteri utan att blandas med andra djur. Som tidigare nämnts, är det vanligaste förfarandet i stället att föraren samlar upp djur från olika gårdar och transporterar dem till slakteriet. Warriss (1993) konstaterade att:</p>
<p>Den främsta orsaken till DCB är blandning av okända nötkreatur men andra faktorer påverkar problemets omfattning och det finns föga kännedom om dessa. (The major cause of DCB is mixing unfamiliar cattle but other factors influence the extent of the problem and these are little understood.)</p>
<p>Den sista toppen inträffar vid slakteriet och den är nästan lika kraftig som toppen vid pålastningen. Djuren kan skrämmas av okänd miljö (buller vid slakteriet och dess struktur). Djur som tilläts gå rakt utan att göra abrupta riktningsändringar efter att ha lämnat lastbilen var mindre stressade än de djur som tvingades att göra nästan en 90-graders vändning när de lämnade rampen.</p>
<p>Effekten av den sociala gruppen på hjärtfrekvensen</p>
<p>En jämförelse har gjorts mellan uppmätt hjärtfrekvens på olika djur som transporterades utan att blandas med okända djur och djur som transporterades och blandades med djur från andra gårdar. Resultatet visade att hjärtfrekvensen för de djur som blandades med andra djur från annan gård ökade med en faktor på 1,3 jämfört med de andra djuren. Även om det finns en signifikant skillnad i amplitud i hjärtfrekvensen, uppvisade topparna som orsakades av andra identifierade händelser samma mönster. Detta resultat bör emellertid ses som preliminärt, eftersom endast 16 djur användes för denna del av experimentet, varför ytterligare undersökning med ett större antal djur kan rekommenderas.</p>
<p>Effekten av på- och avlastning</p>
<p>Effekten av på- och avlastningsaktiviteter och positionen då djuren står i relation till körriktning på hjärtfrekvensen hos hästar undersöktes också av några forskare, som rapporterade att processen orsakade en ökning av hjärtfrekvensen (Baldock och Sily, 1990; Warran, 1995; Warran och Cuddeford, 1995; Clark et al, 1993).</p>
<p>Warran och Cuddeford (1995) ledde en preliminär studie av effekten av lastning och transport på hjärtfrekvens och beteende hos 32 hästar som var under och över tre år gamla. Mätningar utfördes när hästarna var instängda i ett stillastående fordon respektive när de transporterats i 25 minuter. Författarna rapporterade att hjärtfrekvensen ökade under lastning för samtliga grupper, men ingen signifikant skillnad observerades bland åldersgrupperna. Hjärtfrekvensen ökade med 18 slag per minut (i genomsnitt) under transport i jämförelse med under stillastående. De påpekade även att hästarna flyttade sina framben framåt och isär för att behålla balansen under transporten.</p>
<h2>1.7.2 Transport och kortisolkoncentration</h2>
<p>Lamm som bands upp under transport hade förhöjda nivåer av plasmakortisol i jämförelse med lamm som var instängda i stillastående fordon (Cockram et al, 1996). Detta kunde tyda på att själva transporten har större inverkan än själva instängningen. Horton et al (1996) visade liknande resultat vid jämförelse av kortisol- och glukosnivåer i plasma mellan lamm under transport under fasta, och med en kontrollgrupp. Resultaten visade att transporterade lamm hade de högsta kortisolnivåerna och de lägsta glukosnivåerna. Berman et al (1980) visade att får som stressades genom instängning hade förhöjda kortisolnivåer i urinen.</p>
<p>Variationen i kortisolkoncentration kan bero på djurets ålder. Tre månader gamla kalvar som transporterades i 6 till 18 timmar visade högre glukos- och kortikosteroidnivåer i plasma än kalvar som inte transporterades. Identiska studier på sex månader gamla kalvar gav samma resultat och visade att äldre djur stressades mer än yngre (Kent & Ewbank, 1986, Kent & Ewbank, 1983).</p>
<p>Nötkreatur som utsattes för värmestress visade ökade kortisolnivåer i plasma (Roman-Ponce et al, 1981) eller minskade nivåer (Christianson & Johnson, 1972; Rhynes och Ewing, 1973).</p>
<h2>1.7.3 Djurs beteende och transport</h2>
<p>Förändringen i djurens beteende har använts som stressindikator av många forskare. Broom (1993) betonade att den vanligaste indikatorn på att ett djur har svårt att hantera en situation i samband med på- och avlastning är beteendeförändringar, vilket visar att djuret upplever vissa delar av situationen som hotfulla. Gonyou (1993) ger en framställning av djurs beteendeprinciper under hantering och transport genom att göra en omfattande utvärdering av den tidigare litteraturen. Han observerade att metoden för djurhantering bör fastställas med hänsyn till faktorer som till exempel djurets tidigare erfarenheter, utrymmen och personaldelaktighet samt normala beteendekarakteristika för arten.</p>
<p>Rädsla är ett kraftigt svar på stress (Grandin 1997) och nötkreatur reagerar med förhöjd hjärtfrekvens (Harlow et al 1987), ökade plasmakortisolnivåer och beteendemässiga tecken på upphetsning.</p>
<p>Vid jämförelse av stutars beteende på en stillastående lastbil och en lastbil i rörelse fanns signifikanta skillnader. Stutarna på den rörliga lastbilen hade mindre social interaktion men högre defekationsfrekvens (Kenny & Tarrant, 1987). Tjurar som utsattes för mer och mer komplex behandling (installade i ny miljö, inhägnade på rörlig lastbil) visade minskad social interaktion och ökad urineringsfrekvens, vilket tyder på stress. När djuren enbart var inhägnade igen, visade de emellertid mer social interaktion (Kenny & Tarrant, 1990).</p>
<p>Vila och beteende</p>
<p>Wythes et al (1988) studerade effekterna av vilans varaktighet och förhållandena under vila på slaktvikten, blåmärken och muskelegenskaper hos nötkreatur efter en vägtransport på 125 km. Nötkreaturen tilläts vila i 2,5 timme eller 26,6 timmar och hade tillgång till vatten fram till slakt. Det rapporterades att varken vilotiden eller viloförhållandena hade någon effekt på antalet blåmärken hos kor, medan stutar som vilade i 26,6 timmar hade ett högre genomsnittligt antal blåmärken än de djur som vilade i 2,5 timmar.</p>
<p>Cockram (1991) studerade i detalj vilobeteendet hos 130 nötkreatur i en slakthusinhägnad. Nötkreaturens beteendemässiga förflyttning, stående och liggande i en stor inhägnad observerades med hjälp av en videokamera som monterats upp ovanför inhägnaden. Cockram rapporterade att antalet nötkreatur som låg ned steg med ökad varaktighet av vistelsen i inhägnaden.</p>
<p>Blandning, beläggningsgrad och beteende</p>
<p>Mohan Raj et al (1991) undersökte beteendemässiga gensvaret hos tjurar och stutar vid blandning. Förekomsten av aggressiva (stångande och tryckande) och sexuella (lockande och bestigande) beteenden registrerades kontinuerligt med hjälp av en bärbar videokamera under tiden djuren blandades. Författarna drog slutsatsen att de beteendemässiga interaktionerna mellan grupper beror på deras temperament. Bradshaw et al (1996) studerade effekten av blandning och transportens varaktighet på det beteendemässiga och hormonella gensvaret hos grisar. Den parameter som mättes var kortisol i saliven. Det rapporterades att blandning av grisar orsakade en signifikant ökning av kortisolnivån i saliv.</p>
<p>Inhägnadens storlek, beläggningsgraden och blandning med okända djur kan ha negativ inverkan på djuren. Carlsson (1985) studerade inverkan av beläggningsgraden och den sociala gruppen på grisars beteende under transport. Han rapporterade att båda faktorerna orsakade en ökning av våldsam aggression och blåmärken och han rekommenderade att blandning av djur undviks. Becker et al (1988) citerade arbetet av Warriss and Brown (1985) i vilket de rapporterade att aggressionshandlingen förändrade laktatkoncentrationen i blodet och pH-värdet i köttet. Flera studier har även gjorts i ämnet under senare delen av 1980-talet och tidigare delen av 1990-talet (Eldridge och Winfield, 1988; Guise och Penny, 1989; Guise och Warris, 1989; Bradshaw et al, 1996; Cockram et al, 1996). Det är eventuellt inte enkelt att dra någon allmän slutsats av rapporterna.</p>
<p>Ålder och beteende</p>
<p>Kent och Ewbank (1983, 1986 a,b) undersökte effekten av transport på beteendet hos kalvar som var tre veckor, tre månader respektive sex månader gamla. De yngsta kalvarna tillbringade 0– 55 % av transporttiden liggande och 35 % av tiden idisslande. Ju äldre kalvarna var, desto kortare perioder låg de ned eller idisslade under transporten. Tre månader gamla kalvar och sex månader gamla kalvar låg ned 14 % respektive 5–7 % av tiden och idisslade 25 % respektive 1,4 %.</p>
<p>Transporttid och beteende</p>
<p>Kastrerade tjurar låg, idisslade och åt signifikant mindre än normalt under 18 timmars transport enligt fynd från Kent & Ewbank (1983a). Dessa djur låg mer mot slutet av transporten, mest när fordonet stod stilla eller körde på jämna vägar. Hall and Broom (i press) visade att får inte började idissla förrän efter 16 timmars transport. Normalt skulle de ha börjat mycket tidigare. Liknande resultat erhölls av Kent & Ewbank (1983b) vid studier av kalvar (6 månader gamla). Under en sextimmarstransport tillbringades endast 5–7 % av tiden liggande. Dessa kalvar förlorade även 8,4 (±0,42) kg i vikt, vilket var signifikant mer än kontrollgruppen som förlorade 4,4 (±0,67) kg.</p>
<h2>1.7.4 Transporttid</h2>
<p>En studie som utförts av Fernandez et al (Fernandez et al, 1996) på kalvar rapporterade att en transport på 11 timmar minskade djurens levandevikt med 3,6 %, vilket skulle kunna hänföras till dehydrering (Tarrant, et al, 1992). Mycket begränsade studier har utförts för att fastställa effekten av korta körningar och långdistanskörningar (Warriss et al, 1995) och det finns inga tillräckliga data om förhållandet mellan transporttidens längd och välfärd respektive köttkvalitet.</p>
<p>Mycket begränsade studier har utförts för att fastställa effekten av korta körningar och långdistanskörningar (Kenny och Tarrant, 1987; Knowles et al 1993; Möller et al, 1994). Möller et al (1994) undersökte effekten av transporttiden på köttets pH-värde. Enligt det rapporterade resultatet hade nästan alla djur som transporterats mellan en och sex timmar ett pH på över 5,8. Fernandez et al (1996) bedömde inverkan av transporttidens längd på levandevikten och pH-värdet på kalvar. Författarna rapporterade att långa transporter på 11 timmar resulterade i en minskning av levandevikten med 3,6 % och ökat muskel-pH. De rapporterade viktförlusterna kan i allmänhet eventuellt hänföras till dehydrering (Tarrant et al (1992).</p>
<p>Rapporterna från Gebresenbet et al (2002) bekräftade att transporttidens längd har en signifikant effekt på stressresponsparametrar. Blodprover togs före och efter transport och en ökning av koncentrationsnivån från före transporten till efter transporten användes för korrelering med transporttiden. Transporttidernas intervall är: kort (mellan 0 och 2 timmar), medium (mellan 4 och 6 timmar) och långt (mellan 8 och 11 timmar). Figur 5 visar inverkan av transporttiden på kreatinkinaskoncentrationen hos kalvar.</p>
<p>Resultaten av laktatkoncentration och transporttid visade att förhållandet beror på beläggningsgraden. För båda årstiderna ökade laktatkoncentrationen vid en ökning av transporttiden (fig. 7) och detta förhållande var vice versa för hög beläggningsgrad. Vad effekten av årstiden beträffar, är ökningsgraden av laktat högre under sommaren än vintern.</p>
<p>Enligt Knowles et al (1993) finns det ingen skillnad vid analys av beteende och blodkomponenter (till exempel plasmaglukos) mellan lamm som transporterats i 9 eller 11 timmar och som sedan fått vila, men transporten hade negativ effekt på djuren. I en annan studie transporterades nötkreatur i tre olika tidsintervall (5, 10 eller 15 timmar) för att undersöka skillnaden i stressreaktion. Djuren som transporterats den kortaste tiden förlorade mindre i vikt än de djur som transporterades i 10 eller 15 timmar. Blodparametrar gav inget bevis för skillnad i stress mellan grupperna. Kortisolnivåerna ökade när djuren lastades på men minskade under resten av transporten, medan däremot CK ökade under hela transporten. De fysiologiska analyserna visade att det finns föga skillnad mellan 10 och 15 timmars transport (Warriss et al, 1995).</p>
<p>Kalvar som transporterades i 11 timmar utan mat och vatten gav lägre levandevikt, lägre vikt på levern och kött med mindre mörhet (Fernandez et al. 1996). Waran och Cuddeford (1995) rapporterade att transport av hästar är fysiskt stressframkallande för djuren och kan leda till minskad vikt.</p>
<h2>1.7.5 Vibrationer och postural stabilitet</h2>
<p>Tarrant et al (1992) studerade effekterna av stress som framkallas av fordonets framförande som till exempel inbromsning, växling, start och stopp, svängning runt hörn och stötar, på balansen hos nötkreatur som transporterades i 24 timmar. Enligt deras rapport orsakas 80 % av förlusten av balans genom inbromsning, växling och svängning runt hörn.</p>
<p>Försök har gjorts av forskare att på djur tillämpa nivån av gensvar från människor från vibration och. På grund av skillnaden i morfologi, kroppsmassa och kroppsställning är det troligtvis inte möjligt att tillämpa de optimala vibrationsintervall som fastställts för människa på djur (BSI, 1987; Randall, 1992; Randall och Mechan, 1993; Randall et al, 1995; Stephens och Perry, 1990). Viktiga forskningsrapporter har utarbetats om effekten av kroppsvibration på höns (Ruther och Randall, 1993; Graham, 1994; Scott, 1994; Duggan et al, 1995). Även om resultaten från dessa arbeten är användbara, är det troligtvis inte möjligt att tillämpa dem direkt på nötkreatur.</p>
<p>Graden av obehag som framkallas av vibration under transport beror på vibrationens kraft och frekvens, nötkreaturets kroppsställning och orientering samt på varaktigheten av vibrationen. Vibrationer som framkallas av vägens ojämnhet, motorernas funktion och fordonets framförande kvantifierades med hjälp av tre accelerationsmätare som monterades i tre inbördes vinkelräta riktningar (horisontellt, lateralt och vertikalt) och digitaliserades vid en frekvens på 200 Hz.</p>
<p>En frekvensanalys gjordes med hjälp av en funktion för ”power spectral density” för att identifiera vibrationsvärdenas mest förekommande frekvenssammansättning som uppmättes vid olika vägförhållanden och körhastigheter. Tre huvudsakliga resonansfrekvenser identifierades för den vertikala riktningen vid 1,3, 5,1 och 12,6 Hz samt en andra topp vid cirka 23 Hz. För de laterala och horisontella riktningarna identifierades de huvudsakliga resonansfrekvenserna vid 11 respektive 26 Hz.</p>
<p>För studier av fordonshastighetens effekt på vibrationsnivån kördes fordonet vid olika hastigheter (mellan 20 och 90 km/h). De identifierade resonansfrekvenserna är cirka 2,5, 10, 19, 32 och 40 Hz (se figur 15). De resonansfrekvenser för fordon för gristransport som påvisades av Randall (1993) för vägförhållanden i Storbritannien låg på 3, 9 och 20 Hz. Med hänvisning till tidigare rapporter påtalade Randall att resonansfrekvenser på cirka 1 till 3 Hz är typiska för fordon avsedda för levande boskap. ”Root mean square acceleration” (r.m.s.) föredras i allmänhet på grund av dess lämplighet för analys vid uppskattning av vibrationens kraft och intensitetsgrad. Accelerationens effektivvärde beräknades för samtliga tre riktningar för olika hastigheter. Proverna togs på samma vägsträcka för samtliga hastigheter (20, 40, 60 och 80 km/h) under 30 sekunder med tre replikat och accelerationens effektivvärden ökade exponentiellt med en hastighetsökning (tabell 3 och fig. 8).</p>
<p>Enligt Griffin (1990) beror den acceptabla storleken på accelerationens effektivvärde på exponeringens varaktighet och därför rekommenderades att vibrationsdosvärdet (VDV) utnyttjas för bestämning av vibrationernas totala svårighetsgrad.</p>
<h2>1.7.6 Beläggningsgrad</h2>
<p>Eldridge et al. (1988) studerade olika beläggningsgrader med kvigor och fann att djuren hade lägre hjärtfrekvens vid den lägre beläggningsgraden under transport. Liknande resultat påvisades av Eldridge & Winfield, (1998). De fann att lägre beläggningsgrad ger mindre rastlöshet än högre beläggningsgrad. I studien användes tre beläggningsgrader under sex timmars transport. Det fanns ingen skillnad i aggressivt beteende som berodde på beläggningsgraden, men djur i högre beläggningsgrad flyttade sig runt mer. Waas et al (1997) tittade på kronhjortar som transporterades vid olika beläggningsgrad och i olika positioner på fordonet. Hjärtfrekvensen var högst under transporten med den högsta beläggningsgraden och sjönk under värdet för vila efter två timmars transport. Laktatkoncentrationerna var högre (30–40 %) efter en transport med hög beläggningsgrad än efter en kort eller medium-transport.</p>
<p>Utrymmestilldelningen för nötkreatur under vägtransport kan ha en signifikant effekt på antalet blåmärken, slaktvikten och risken för skador på djuren. I en studie av Eldridge and Winfield (1998) användes tre olika utrymmestilldelningar (0,87, 1,16 and 1,39 m ) under sex timmars transport. Det fanns ingen skillnad i aggressivt beteende mellan de olika utrymmestilldelningarna, men djur i de högre utrymmestilldelningarna kunde röra sig fritt. Höga och låga utrymmestilldelningar hade mer blåmärken än mellantilldelningen.</p>
<p>Tarrant et al (1988) undersökte effekten av tre beläggningsgrader på stutar. Beläggningsgraderna var 200, 300 och 600 kg/m . Slutsatserna var att höga beläggningsgrader hade en negativ effekt på djurens välfärd i jämförelse med låga och medium beläggningsgrader. Bestigning och tryckning ökade vid hög beläggningsgrad, vilket kan förklara de ökade blåmärkena.</p>
<p>Det har föreslagits av Eldridge et al (1988) att en utrymmestilldelning på 10 % mindre än 1 m /djur resulterar i mindre stress än +10 % av samma utrymmestilldelning. Anledning till detta är att nötkreatur med mer fritt utrymme får mindre fysiskt stöd av andra djur och väggar.</p>
<h2>1.7.7 Luftkvalitet</h2>
<p>Miljön i avdelningarna i djurtransportfordon är en viktig fråga som måste tas i beaktande såväl ur djuromsorgssynpunkt som ur köttkvalitetssynpunkt. Lamboj (1988) studerade effekterna av variationer i temperatur och relativ luftfuktighet på köttkvaliteten hos grisar efter en simulerad internationell resa med grisar över ett långt avstånd på cirka 1 500 km. Det rapporterades att en högre avdelningstemperatur orsakade en ökning av pH-värdet.</p>
<p>I många fall ökade djurens viktförlust vid en ökning av temperaturen i fållorna (Halls, 1978). Halls anmärkte att viktförlusten under transport kunde hänföras till ökad avdunstning från huden och luftvägarna.</p>
<p>Det krävs ett effektivt ventilationssystem i fållorna på fordon för nötkreaturstransport för att kontrollera gaskoncentration, temperatur, luftfuktighet och luftflödesmönster så att djurens välfärd under transport kan garanteras. Alltför hög värme på sommaren och för låg temperatur på vintern utgör kritiska situationer i förvaringsutrymmet. På ett fordon i rörelse kan olika temperaturområden och lufthastigheter bedömas utifrån det ventilationssystem som används och utrymmestilldelningen (Randall, 1993). Hittills har begränsad forskning utförts beträffande luftkvaliteten i transportfordon.</p>
<h2>1.7.8 På- och avlastning</h2>
<p>Warriss (1990) studerade effekten av olika händelser på hjärtfrekvensen. I undersökningen transporterades får i 15 timmar för att kunna de mest stressframkallande händelserna (Broom et al, 1996). Blodprover togs var 30:e minut och hjärtfrekvensen mättes på ett djur. Studien visade att kortisol- och prolaktinnivåerna liksom hjärtfrekvensen ökar under de första tre timmarna när djur lastas på, sätts i fålla och transporten startar. Under resten av transporten (12 timmar) var inte kortisol- och prolaktinnivåerna höga och hjärtfrekvensen återgick till den normala. I en liknande studie av Bradshaw et al (1996) på grisar, visades att grisar som transporteras är mest stressade under pålastning och att kortisolnivåerna är höga under de första fem timmarna.</p>
<p>Kenny & Tarrant (1990) rapporterade att ju fler händelser (inhägning i ny fålla, instängning, rörelse) djuren utsattes för, desto högre var den uppmätta stressnivån i form av ökade kortisolplasmaglukos- och hjärtfrekvensnivåer.</p>
<p>Kenny och Tarrant (1987b) studerade på- och avlastning samt instängning på ett stillastående eller rörligt fordon med stutar. De fann att hjärtfrekvensen ökade som gensvar på - och avlastning. CK ökade såväl i stillastående som rörligt fordon. Kortisolnivån ökade på ett rörligt fordon.</p>
<p>Grisar lastades på ett fordon som stod stilla eller rörde sig i 25 minuter (Geverink et al, 1998). Under på- och avlastning nådde hjärtfrekvensen dess högsta värde och hjärtfrekvensen var högre på det rörliga fordonet än på det stillastående. Lensink, Raussi, Boivin,</p>
<p>Pyykkönen och Veissier (2001) studerade kalvar som var vana vid eller inte vana vid okända människor. Kalvarna lastades på och transporterades i 30 minuter och lastades sedan av. Det var lättare att lasta på kalvar som hade fått mänsklig kontakt med okända människor tidigare i livet och de hade även lägre hjärtfrekvens under pålastning. Lensink et al (2001) studerade vilken effekt böndernas beteende hade på kalvar under transport till slakteriet. Om bonden hade varit vänlig mot kalvarna under deras levnad, var hjärtfrekvensen lägre vid på- och avlastning och lastningen gick lättare än om kalvarna hade blivit ovänligt behandlade.</p>
<p>Lamm transporterades i 12 timmar eller lastades på ett fordon som stod stilla i 12 timmar (Cockram et al, 1996). Hjärtfrekvensen steg under transporten och sjönk sedan efter en stund. I det orörliga fordonet steg hjärtfrekvensen under pålastning och sjönk sedan. Kortisol hade en topp efter 3 timmar i det rörliga fordonet men inte på det stillastående fordonet.</p>
<p>Flera författare (Eldridge et al, Tennessen, 1984, Jacobsson et al, 1998) har pekat på att djuren på något sätt vänjer sig vid transporten. Djur som lastas och transporteras en andra och följande gånger var lättare att lasta och var mindre stressade än vad de var den första gången.</p>
<p>Viloförhållanden</p>
<p>Det finns redan vissa rekommendationer och bestämmelser för hantering av nötkreatur under körning, på- och avlastning. Det pågår emellertid en öppen diskussion huruvida stress vid på- och avlastning, även med välplanerade anordningar, förstör den positiva effekten av en viloperiod utanför fordonet så att det alternativt skulle vara att föredra att tillhandahålla viloförhållanden på fordonet. Efter långa vägtransporter som efterföljs av ytterligare väg- eller sjötransport föreskrivs en viloperiod efter 29 timmar (EU, 1991 och 1997), men det finns föga kunskap om den nödvändiga tiden och viloförhållandena för att djuren ska återhämta sig i förhållande till de tidigare transportförhållandena.</p>
<h2>1.8 Slutsats</h2>
<h2>1.8.1 Transporttid</h2>
<p>Forskning som hittills genomförts har visat att stressnivån i hög grad är relaterad till transporttiden. Resultat som framkommit nyligen tyder på att en ökning av stressnivån ökar snabbt hos nötkreatur efter sex timmars transporttid. Den maximalt tillåtna transporttiden har emellertid inte ännu fastställts vetenskapligt.</p>
<h2>1.8.2 Vibrationer och postural stabilitet</h2>
<p>Den forskning som utförts inom detta område är mycket begränsad och därför finns inga tillgängliga data om den optimala vibrationsnivå som eventuellt inte negativt påverkar nötkreaturs hälsa och välfärd. Ingenting är känt om frågan vilken vibrationsnivå som är skadlig och vilka begränsningar som bör gälla.</p>
<p>Vibrationsnivåer och andra viktiga frekvenser hos den fordonstyp som vanligen används för djurtransport har fastställts genom forskning som genomfördes på 1990-talet. Optimala vibrationsnivåer när det gäller djurs välfärd och frekvenser som skulle kunna äventyra välfärden har ännu inte fastställts på vetenskaplig grund. Försök har gjorts att på djur tillämpa den optimala vibrationsnivån som fastställts för människor. På grund av den skilda morfologin, kroppsmassan och kroppsställningen mellan människa och djur kan vibrationsnivåer som fastställts vara optimala för människa inte användas för djur.</p>
<h2>1.8.3 Luftkvalitet</h2>
<p>Uppgifter för luftkvalitetsstandarder i lastavdelningarna har huvudsakligen hämtats från förhållanden i djurstallar och inte från transportförhållanden. Vid forskning om luftkvalitet har mätningarna av luftkvaliteten oftast utförts i befintliga fordon under fältförhållanden. Resultat från experiment med kontrollerade variationer i klimatförhållande för studier av beteendeändring och fysiska parametrar saknas. Resultat från sådana slags experiment är dock nödvändiga och viktiga för att fastställa relationen mellan stressframkallande parametrar och stressindikerande parametrar så att en optimal luftkvalitet som är fördelaktig för djurens välfärd kan fastställas.</p>
<h2>1.8.4 På- och avlastning</h2>
<p>Resultat från många undersökningar har bekräftat att på- och avlastning är de mest stressframkallande transporthändelserna. Detta innebär att anordningar och metoder som används för dessa aktiviteter inte är tillräckligt optimala. Forskare har avslöjat detta problem, men rekommendationer om tillfredsställande metoder har ännu inte avgetts och i de fall som rekommendationer har utfärdats så har de inte genomförts.</p>
<h2>1.8.5 Beläggningsgrad</h2>
<p>Enligt de rapporterade forskningsresultaten är varken hög beläggningsgrad eller mycket låga beläggningsgrader förmånliga för djur under transport. Inga optimala värden ges dock för olika djurarter under olika klimatförhållanden. I många föreslagna standarder anges endast maximalt tillåtna beläggningsgrader.</p>
<h2>1.9 Rekommendation</h2>
<h2>1.9.1 Gårdar</h2>
<p>Omgruppering av djur bör ske i god tid före transport (om djur från olika grupper ska transporteras samtidigt) så att de djur som ska transporteras tillsammans kan lära känna och anpassa sig till varandra.</p>
<p>Djuren bör ledas eller drivas till lastrampen och de bör lastas på fordonet på ett djurvänligt sätt, eventuellt ledda av ägaren (bonden) själv.</p>
<p>Lastgrindar vid gårdarna bör utvecklas och standardiseras så att djuren kan lastas på utan att märka att de lastas på fordonet.</p>
<h2>1.9.2 Fordon</h2>
<p>Lastrampen ska ha noll graders lutning och andra lastanordningar som till exempel sidoväggar bör utvecklas.</p>
<p>Förvaringsutrymmets utformning i fordonet bör vara lämpligt (tillräckligt utrymme, rent, gummigolv med mera).</p>
<p>Goda klimatförhållanden (tillräckligt ljus, optimal temperatur och luftfuktighet, låga nivåer av utsläpp av skadliga ämnen, med mera.) i förhållande till befintliga standarder.</p>
<p>Bra fjädringssystem så att vibrationsnivån närmar sig optimala värden för persontransporter.</p>
<h2>1.9.3 Transport och fordonets framförande</h2>
<p>Välutbildade förare med särskilda insikter i human attityd mot djur och god kvalitet på fordonets framförande.</p>
<p>Undvikande av sådana färdvägar som innebär många stopp, kurvor, vändningar med mera.</p>
<p>Transport under rätt tid av dygnet för att undvika trafikstockningar och stopp.</p>
<p>Undvikande av blandning med för varandra okända djur.</p>
<h2>1.9.4 Slakterier</h2>
<p>Lämpliga avlastningsanordningar vid slakterierna.</p>
<p>Strukturen och anordningarna på slakteriet ska inte förorsaka rädsla (bra ljus, undvika stockningar, mindre buller och att upprätthålla renhet på slakteriet) hos djuren.</p>
<h2>1.9.5 Forskning</h2>
<p>Forskningen bör intensifieras så att de kunskapsluckor som redogörs för ovan minimeras.</p>
<p>Det förmodas att det totalt sett kan främja djurs välfärd om ovanstående punkter uppfylls.</p>
<h2>Referenser</h2>
<h2>Bilaga 12</h2>
<h2>Djurtransporter i ett historiskt perspektiv</h2>
<p>Av Birgitta Carlsson</p>
<h2>Inledning</h2>
<p>I det gamla bondesamhället, som till stor del var självförsörjande, slaktades djuren som regel på gården. Djur transporterades i liten utsträckning till slakt. Det var däremot vanligt med förflyttning av djur mellan gårdar, bland annat för betäckning och försäljning, och till betesmarker som inte låg alldeles nära gården.</p>
<p>I och med en tilltagande urbanisering skedde förändringar. Marknadsplatser uppstod för försäljning av djur. Så sent som under 1900-talets första decennier kunde fattiga bönder i Sverige fotvandra med en ko till marknaden tre till fyra mil bort.</p>
<p>Redan i början på 1900-talet reagerade djurskyddsföreningar mot långväga transporter till sjöss mellan kontinenterna, där djuren plågades svårt. På 1950-talet började England exportera levande djur till amerikanska militärbaser i bland annat Tyskland. Snart uppmärksammades missförhållanden och kritiken mot de långa djurtransporterna startade.</p>
<p>I England uttalade sig tidigt veterinärer mot transporter av levande djur. 1973 stoppades transporterna tillfälligt efter att en stark folkopinion krävt det.</p>
<p>Det var djurskyddsföreningar i flera europeiska länder som systematiskt började dokumentera övergreppen mot djuren i transporterna och regelbrott efterhand som regler infördes. Först infördes regler i England, senare antogs Europarådskonventionen om internationella djurtransporter, och det första EG-direktivet kom 1977.</p>
<p>I början på 1990-talet videofilmades fler och fler transporter. Genom att filmbilderna visades på tv:s nyhetsprogram över hela Europa, blev transporter av levande djur en fråga för offentlig debatt. Protesterna växte och kraven restes från många olika håll att transporterna måste begränsas. Ett krav på högst åtta timmars transporttid drevs av djurskydds- och djurrättsorganisationer under hela 1990-talet.</p>
<p>Djuren som transporteras till slakt och gödning i Europa och ut ur EU till tredje land utsätts regelmässigt för svåra lidanden genom långa transporter utan mat och vatten, i för stark värme eller köld, och genom ren misshandel från de personer som hanterar djuren. Brotten mot EU:s regelverk är legio och genomförandet av bestämmelserna haltar starkt i de flesta medlemsstater.</p>
<h2>Handel med levande djur i ett historiskt perspektiv</h2>
<p>Långa transporter av djur till försäljning eller slakt skedde redan på 1500-talet i Europa. Transportvägarna sträckte sig från uppfödningsområden långt inne i Ungern norrut och västerut vid Wiens veckomarknader och vidare längs Donau. Djuren kunde få vandra 70–80 mil.</p>
<p>Djuren tilläts vila längs vägen. Som längst drevs de ungerska oxarna omkring 90 mil. De gavs möjlighet att äta och dricka.</p>
<p>Det var i första hand nötkreatur och främst oxar som drevs fram längs breda oxgator med hjälp av oxdrivare. Även får och grisar gick själva till marknaden. Oxgatorna var på sina ställen bredare än sju motorvägsfiler. Det finns fortfarande spår av dem på vissa ställen längs Donau.</p>
<p>Handelsföretag bildades för att sköta transporterna som kunde dirigeras om beroende på vilken marknad som gav bäst ekonomiskt utfall.</p>
<p>Djur köptes och såldes längs färdvägarna. Slaktare kunde hyra betesmark och även hyra in kreatursväktare. Det fanns stora kreaturshandlare som ägnade sig åt internationell handel och inhemska slaktare/handlare som handlade med mindre kapitalkrävande djur som får, lamm, grisar och ibland även kalvar.</p>
<p>De tre stora huvudområdena under medeltiden för uppfödning av oxar i Europa som såldes till slakt på kontinenten var Ungern, Polen och Danmark. Vid sidan av dessa länder födde även</p>
<p>Frankrike, Spanien och Storbritannien upp oxar till slakt. En ökad europeisk integration gjorde att handeln snabbt utvecklades och kom att omfatta tiotusentals oxar.</p>
<p>Invånarantalet i Europa var år 1500 mellan 80 och 100 miljoner människor för att vid början av 1600-talet uppgå till 100–180 miljoner. I flera av länderna på kontinenten fanns stora städer med över 100 000 invånare som efterfrågade kött. Paris hade runt 200 000 invånare år 1600.</p>
<p>I Sverige gick oxar också längs vägarna från uppfödningsplatser i olika län till städerna och till bruken i Bergslagen. I slutet på 1400talet hade oxar börjat sändas söderut från gruvområdena, men befolkningen klagade varför Gustav Vasa införde straff på att föra oxar ut ur landet. Det togs också ut skatt för att styra handeln. Handelsströmmarna vändes därmed norrut igen. Ägare till djuren var borgare som hörde hemma i städer i Mellansverige. De stora oxmarknaderna ägde rum i Köping och Västerås. I mitten av 1500talet drevs över 6 000 oxar norrut. På 1610-talet var handeln uppe i nästan 10 000 djur per år.</p>
<p>Men svenskfödda oxar fördes också under denna period utanför landets gränser för vidare transport ner mot den europeiska kontinenten. Djur exporterades även från Sverige till närliggande Danmark, som före 1658 omfattade de sydsvenska landskapen Blekinge, Skåne, Halland och Bohuslän. Omkring 3 000 oxar från Skåne och Halland, och en mindre del från Småland och Västergötland, gick ner genom Danmark och vidare mot kontinenten. Så många som 50 000 oxar sändes vid denna tid söderut från Danmark. Efter att de sydliga provinserna erövrats av Sverige fortsatte oxhandeln mot kontinenten fram till början av 1700-talet. Animaliekonsumtionen minskade kraftigt i Sverige under 1600talet på grund av dåliga tider. Därför förelåg inget intresse att behålla oxarna i landet.</p>
<p>För att driva trettio djur krävdes två personer. Man tillryggalade normalt två mil om dagen. Oxarna utfodrades dåligt och magrade kraftigt. Men det var sällsynt att oxar dog under gång.</p>
<p>Köttkonsumtionen varierade mellan länder och mellan land och stad. Exempelvis åt invånarna i Göteborg på 1650-talet ungefär hälften så mycket nötkött som invånarna i Augsburg åt redan på 1570-talet.</p>
<h2>Slakthästar transporteras mellan kontinenter</h2>
<p>Under 1900-talets första hälft exporterades hästar för slakt från Argentina till Europa. De fraktades den långa vägen med båt. Att långa transporter var vanliga även mellan olika länder i Europa kan man läsa i tidningar som djurskyddsföreningarna gav ut. I tidningen Djurens Rätt nr. 6 1932, som gavs ut av Nordiska samfundet till bekämpande af det vetenskapliga djurplågeriet , berättas om en upprörande hästtransport från Argentina till Frankrike, som tog 29 dagar till sjöss. En veterinär från Internationella förbundet mot export av slakthästar, som var på plats vid ankomsten till Le Havre, konstaterade att hästarna varit utsatta för svältfodring. ”Några av hästarna blevo svårt misshandlade vid landsättningen, de undfägnades med slag och stick av broddade käppar, då de icke rörde sig tillräckligt snabbt”, skriver Djurens Rätt och ytterligare en rad övergrepp mot hästarna, som var i eländigt skick, beskrivs. Hästarna lastades därefter på ett tåg och femton timmar senare lastades de av. ”Fransmännen förklarade, att de ej fingo föda eller vatten på resan, enär man befarade, att de kunde få kolik.” De var ”uttröttade och i jämmerligt tillstånd”. ”De bundos ihop gruppvis tre i bredd”, står det vidare i ögonvittnesskildringen. ”Vi följde varje grupp till stallarna. Några av dem skulle ej ha orkat dit, om det ej skett med stöd av dem, med vilka de voro sammanbundna.”</p>
<h2>Handeln med levande djur utökas efter 1950</h2>
<p>Efter andra världskriget placerades amerikanska militärförband i Europa, framför allt i Tyskland, vilket ökade efterfrågan på kött. Amerikanska armén beställde kött från Storbritannien, men slakterierna hade inte den standard som amerikanerna krävde, varför djuren istället transporterades levande till Holland för slakt i slakterier som godkänts av amerikanska myndigheter. Det dröjde inte länge förrän holländska kreaturshandlare vädrade förtjänster och började importera levande djur från England. Franska inköpare kom in på arenan och köpte engelskfödda djur i Rotterdam. Det var framför allt gamla mjölkkor samt dräktiga och lakterande kor, som såldes trots att dessa hade svårt att klara långa transporter.</p>
<p>Det kom snart till allmänhetens kännedom att levande djur transporterades i slutna behållare på båtar under sjöovärdiga förhållanden. I England agerade därför organisationen Protection of Livestock for Slaughter Association (Föreningen för skydd av slaktdjur). 1957 publicerade organisationen en ögonvittnesrapport som avslöjade allvarliga missförhållanden.</p>
<p>Vissa transporter gick ända till Italien där djuren slaktades med en metod som varit förbjuden i Storbritannien sedan 1933.</p>
<p>Protesterna i England ledde till att regeringen tillsatte en utredningskommitté. Balfour-kommitténs rapport blev offentlig i april 1957. Kommittén konstaterade att slakt före export vore att föredra . Djur ska inte behöva bli utsatta för den stress och det lidande som långa resor kan medföra, resonerade kommittén, när de ändå ska slaktas när de kommer fram. Istället bör de slaktas så nära uppfödningsplatsen som möjligt och köttet exporteras.</p>
<p>Balfour-kommittén föreslog dock inte att export av levande djur skulle förbjudas utan att djuren endast skulle säljas till länder som godtog ett antal krav, som kallades the Balfour Assurances  (”Balfour-bestämmelserna”).</p>
<p>Bestämmelserna innebar att:</p>
<p>Djuren fick inte färdas längre än 10 mil till slakteriet i det land där båten lade till.</p>
<p>Importlandet fick inte skicka tillbaka de importerade djuren som kött.</p>
<p>Djuren måste bedövas före slakt antingen med bultpistol eller genom elektrisk bedövning.</p>
<p>Djuren måste få tillräcklig med föda och vatten i väntan på slakt.</p>
<p>Vid denna tid fick engelska jordbrukare ekonomiskt stöd från staten för att producera kött för inhemsk konsumtion. Bidragen uppgick till ungefär en femtedel av djurets värde. Eftersom en del av de djur som var bidragsberättigade exporterades levande, användes indirekt skattepengar för export av levande djur till slakt.</p>
<p>RSPCA, som tillsatt en särskild grupp för att dokumentera djurtransporterna, fortsatte att följa den ena transporten efter den andra. Man konstaterade att Balfour-bestämmelserna inte respekterats i så många som 130 fall vid transport av får. Exempelvis bevittnade RSPCA-teamet slakt av obedövade får i Frankrike, där fåren först skars i halsen varefter huvudet fixerades under en planka. Slakteriet hade tillgång till elektrisk bedövning, men använde den inte. På väggen satt en skylt från franska jordbruksdepartementet med information om att bedövning före slakt var obligatorisk.</p>
<p>Redan 1964 hade en fransk organisation för lantbrukets djur, Oeuvre d´Assistance Aux Betes d´Abattoirs (Verksamheten för hjälp åt slaktdjur), publicerat en rapport som visade att 85 procent av fåren, hälften av kalvarna och var femte gris slaktades utan föregående bedövning i Frankrike.</p>
<h2>Förslag i brittiska parlamentet 1964 att förbjuda export av levande djur</h2>
<p>Den första motionen i det brittiska parlamentet med krav på att levande djur inte skulle få exporteras till slakt lades 1964 av parlamentsledamoten Denys Bullard, som själv var lantbrukare. Han motiverade förslaget med att djuren bör slaktas så nära gården som möjligt för att undvika onödiga transporter. Han fick inte gehör för sitt förslag, men transportbestämmelserna skärptes. Krav infördes på att djuren skulle få mat, vatten och vila i minst tio timmar innan de lastades ombord på båten. Dessutom infördes krav på veterinärbesiktning. Veterinären skulle intyga att djuren var i skick att transporteras. Den brittiske jordbruksministern Christopher Soames sade dock att den engelska regeringen hoppades att transporter av levande djur skulle minska i omfattning, eftersom det bästa vore att exportera kött och inte levande djur, och han hoppades att utvecklingen skulle gå åt det hållet så snart som möjligt.</p>
<p>Motståndet mot långa transporter av levande djur ökade i England. Brittiska veterinärförbundet krävde i en ledare i tidningen The Veterinary Record att transporter av levande djur till andra länder borde upphöra, bland annat med hänvisning till existerande kunskap om djurpsykologi. Samma år importerade England köttprodukter för en miljon pund om dagen.</p>
<p>Svagheten med Balfour-bestämmelserna var att inga sanktioner kunde utfärdas mot dem som bröt mot dem. I slutet på 1960-talet framkom det att importerande länder inte följde bestämmelserna. Dessutom var det bara Belgien, Holland, Italien och Västtyskland som angett att de skulle följa bestämmelserna, medan Frankrike vägrat skriva under avtalet om att följa bestämmelserna för får och grisar. RSPCA, den största djurskyddsföreningen i Storbritannien, uppskattade 1972 att utifrån tillgänglig statistik var det bara runt 20 procent av djuren som skickades utomlands som åtnjöt någon typ av skydd tack vare bestämmelserna.</p>
<p>Men efter ännu fler avslöjanden av hur djuren behandlades vid transporterna och hur förhållandena var vid gödning och slakt i mottagarlandet, lades 1971 ett nytt förslag i överhuset, House of Lords, av Lord Somers om att förbjuda export av levande djur. National Farmers Union, lantbrukarnas organisation, lobbade emot förslaget genom brev till ledamöterna.</p>
<h2>Europarådet inför första internationella lagstiftningen</h2>
<p>ETS 65 har utgjort grunden för EU:s arbete med djurtransportdirektiven.</p>
<p>Transportkonventionen stipulerade bland annat att en officiell veterinär ska inspektera djuren före transport utomlands och utfärda ett hälsogodkännande, men innehöll också en passus om att det fanns möjlighet att få dispens från bestämmelserna. Djuren skulle ges föda och vatten inom 24 timmar. Någon längsta tidsgräns för transport fanns inte. 1995 beslöts att konventionen skulle uppdateras och sedan dess har arbetsgruppsmöten hållits varje år och en rad revideringar har gjorts.</p>
<h2>Export av kalvar</h2>
<p>1967 började mjölkkalvar exporteras till Belgien från Storbritannien. De senaste trettio åren har transporter av kalvar mellan flera EU-länder för vidare gödning, framför allt från Frankrike till Italien, varit omfattande. Exporten var inom ett halvår snabbt uppe i 25 000 kalvar. 1993 hade utförseln av levande kalvar från Storbritannien ökat till 450 000 om året.</p>
<p>Protesterna i Storbritannien lät inte vänta på sig och gällde både själva transporten och uppfödningsformen i kalvbås – så trånga att kalven efter två veckors ålder inte kunde vända sig om och allt eftersom den växte hade svårt att ligga utsträckt. Bristen på näringsriktig föda var ytterligare en invändning.</p>
<p>Kalvarna exporterades främst till Belgien, Holland, Italien och i mindre utsträckning till Kanarieöarna och Grekland. Eftersom de inte skulle slaktas omedelbart utan först gödas upp till slakt, omfattades transporterna inte av Balfour-bestämmelserna.</p>
<h2>Kalvars död på färja leder till debatt i brittiska överhuset 1970</h2>
<p>stormvarning, vilket resulterade i att en lastbil i två våningar som var fullastad med kalvar välte på fartyget. 26 av 128 kalvar dog. Händelsen gav 1970 upphov till en debatt i brittiska överhuset och krav ställdes på strängare lagstiftning. Brittiska regeringen ställde sig dock kallsinnig till kravet på förbud mot transporter av levande djur till andra länder.</p>
<p>Eileen Bezet bevittnade hur djur misshandlades och inte gavs foder eller vatten i transporter. Vid ett tillfälle såg hon får som lastades av i Ostende i Belgien. Vid ett annat tillfälle, 1972, såg hon en liten utländsk båt lasta av får i Dover. Besättningen slog fåren i ansiktet med pinnar och de sparkades nerför landgången. Vid ett annat tillfälle såg hon kor som stod i stekande sol i Ostende i väntan på slakt. Vatten undanhölls dem medvetet för att de skulle ”torka ut” före slakt.</p>
<p>Kalvexporten blev kontroversiell också av ett annat skäl. Priset för kalvar till gödning inom landet ökade när det blev brist på kalvar. 1971 stoppade Nordirland helt export av kalvar i den ”nationella ekonomins” intresse. Även Irland förbjöd export av kalvar under viss vikt av samma skäl, och England införde ett licenssystem i syfte att begränsa exporten av kalvar. Men bondeorganisationen stödde exporten och i en debatt i brittiska överhuset sade en ledamot, som själv var lantbrukare, att förutsatt att kalvarna fick tillsyn behövde de varken mat eller vatten under transporten.</p>
<h2>Djurskyddsföreningar börjar dokumentera djurtransporterna</h2>
<p>att Balfour-bestämmelserna satte en gräns vid 10 mil) till Putte nära tyska gränsen, där de föstes in i slakthuset och bedövades genom ett slag i huvudet med en sorts hammare. Alla kalvarna trängdes på en begränsad yta, slogs i huvudet med hammaren och släpades förbi de levande kalvarna till andra änden av rummet för att förblöda. De levande kalvarna kunde se de dödas avhuggna huvuden ligga i ett hörn. Golvet och väggarna var täckta med blod.</p>
<h2>England drar in exportlicenser för får till slakt och gödning</h2>
<p>1972 kunde CiWF överlämna protestlistor till den brittiske jordbruksministern mot export av levande djur från Storbritannien, som hade undertecknats av över en halv miljon  medborgare. Rapporterna om missförhållandena jämte en allt större folkopinion ledde till att jordbruksministern den 1 februari 1973 stoppade licensgivning för export av får till slakt och gödning. Regeringen ville ha fler fakta på bordet innan man var beredd att göra samma sak med transporter av nötkreatur.</p>
<p>RSPCA hade sina undersökningsteam ute på fältet och kunde presentera aktuella uppgifter om överträdelser av Balfour-bestämmelserna. Dagstidningen News of the World publicerade uppgifterna.</p>
<p>Maureen Lawless från RSPCA berättade i en skriftlig rapport, som publicerades i tidningen, om vad hon såg den 13 mars 1973 när nötkreatur från Storbritannien lastades på två lastbilar efter båtfärden till Ostende.</p>
<h2>England stoppar exporthandeln med levande djur efter stark folkopinion</h2>
<p>1973 gick debattens vågor höga med djurskyddsanhängarna å ena sidan som krävde förbud mot export av levande djur till slakt och gödning, medan bönderna å andra sidan påstod att ett förbud var ett hot mot deras överlevnad. I juli ägde en debatt rum i brittiska underhuset, House of Commons. Oppositionspartiet Labour föreslog att regeringen skulle tillsätta en oberoende utredningsgrupp och under tiden som arbetet pågick skulle inte några tillstånd ges till att föra ut djur. Regeringen meddelade att en kommitté skulle tillsättas, men ville inte stoppa handeln under tiden utan föreslog att transporter skulle stoppas endast om klara brott mot Balfourbestämmelserna förelåg.</p>
<p>Parlamentsledamöter från alla partier förespråkade stopp. En av de parlamentariker som föreslagit förbud berättade om de tusentals brev, protestlistor och telefonsamtal han fått till stöd för sitt förslag. Brittiska veterinärförbundet uttalade i en skrivelse att man hoppades att parlamentsdebatten om frågan skulle innebära att förbud infördes mot export av alla livsmedelsproducerande djur.</p>
<p>Parlamentsdebatten ledde till att förslaget om att stoppa handeln vann mot regeringens förslag med 285 röster mot 264. Dagen därpå den 13 juli 1973 meddelade regeringen att inga tillstånd skulle ges för export av nötkreatur och grisar (fårlicenserna hade stoppats i februari). En kommitté, ledd av Lord O´Brien, tillsattes.</p>
<h2>Reaktioner på förbudet att exportera får, grisar och nötkreatur levande</h2>
<p>Försäljningschefen på slakteriet Izegem i Belgien med dokumenterat dålig och olaglig behandling av djur sade att de inte ville köpa kött utan endast levande djur. ”We are just in this business to make money.” (”Vi är bara i branschen för att tjäna pengar”.) 1973 publicerades en studie av The Irish Economic and Social Research Institute, vars slutsats var att det skulle vara nationalekonomiskt lönsamt att slakta nötkreatur i landet istället för att sälja dem levande utomlands. Det uppskattades att om djuren slaktades på Irland skulle det generera 12 miljoner pund mer till bruttonationalprodukten än vad försäljning av levande djur till utlandet gjorde. Irlands The Livestock and Meat Board förordade försäljning av kött framför försäljning av levande djur.</p>
<p>En uppskattning av vad slakt i hemlandet av de 153 000 nötkreatur som exporterades skulle tillföra brittiska bruttonationalprodukten, gav vid handen närmare 3 miljoner pund.</p>
<h2>Labour föreslår återupptagande av levande djur-handel 1975 och vinner i parlamentet</h2>
<p>O´Brien-kommitténs rapport kom 1974. Dess slutsats var att även om det fanns invändningar mot transporterna, var inte dessa tillräckligt starka för att förbjuda handeln, varken av djurskydds- eller ekonomiska skäl. Samtidigt föreslogs att nya licenser för export inte skulle utfärdas förrän acceptabla förhållanden kunde garanteras. Ett antal nya regler föreslogs, bland annat att ett myndighetsorgan skulle inrättas för att övervaka handeln, och att ett antal inspektörer skulle tillsättas och få i uppdrag att undersöka anmälningar samt att export endast skulle tillåtas till godkända destinationer.</p>
<p>Brittiska veterinärförbundet reagerade omedelbart genom ett pressmeddelande, där det konstaterades att förslagen inte var tillräckligt långtgående. Förbundet klargjorde att man stod fast vid uppfattningen att djuren ska slaktas så nära uppfödningsplatsen som möjligt. Kommitténs rapport kritiserades från flera olika håll. Bland annat hade de enbart gjort föranmälda besök på olika ställen.</p>
<p>De brittiska djurskyddsorganisationerna var djupt besvikna över att kommittén inte föreslog exportförbud av djur till slakt.</p>
<p>Rapporten behandlades inte i parlamentet förrän i januari 1975, och då ledde Labourpartiet regeringen. I regeringsställning ändrade Labour ståndpunkt! Regeringen föreslog att handeln inte skulle återupptas förrän ett fungerande regelverk fanns på plats. Labours jordbruksminister refererade till ny EG-lagstiftning, som krävde att djur skulle bedövas före slakt. Det nya direktivet skulle träda i kraft 1 januari 1975. (Italiens nationella lag tillät dock enervation , vilket innebar att man stack in en kniv vid huvudbasen, som fick till effekt att djuret inte kunde röra sig och sparka slaktarna, när de skar halsen av det fullt medvetna djuret.) När det gällde transporter hänvisade jordbruksministern till Europarådets konvention om djurens välfärd under internationella transporter (ETS 65) utan att ta hänsyn till konventionens ”explanatory report”(som innehåller kommentarer till konventionens artiklar), i vilken de angavs att idealet vore att begränsa de internationella transporterna till kött och därmed försäkra sig om att djuren slaktades i ursprungslandet.</p>
<p>Debatten i underhuset varade i 7 timmar. Regeringens förslag vann med 232 röster mot 191 .</p>
<p>Transporterna återupptogs, men med sämre regelverk än tidigare. Två delar av Balfour-bestämmelserna försvann: dels att djuren inte fick färdas längre än 10 mil till slakt i mottagarlandet, dels att brittiska djur inte fick återexporteras i form av kött till Storbritannien.</p>
<h2>Nya övergrepp mot djuren under transport</h2>
<p>Redan i maj samma år uppmärksammades missförhållanden på nytt. Ett tv-team följde efter en transport med får till södra Frankrike. Exportören hade uppgett att fåren skulle till Paris, men 48 timmar efter att transporten lämnat Dover anlände fåren till södra Frankrike. De hade varken fått mat, vatten eller vila under resan.</p>
<p>Efter slaktdirektivets ikraftträdande i EG-länderna, kunde den franska organisationen för human slakt avslöja att många slakterier struntade i lagen. 1977 följde RSPCA:s undersökningsteam fårtransporter vid sex tillfällen. Transporternas längd var över 125 mil och de varade i snitt 30 till 37 timmar. Ett stort antal transporter av kalvar tog längre tid än 24 timmar, utan att kalvarna fick någon föda. En transport med nötkreatur från Calais i Frankrike, dit de kommit per båt, till Italien tog mer än 47 timmar och företogs utan att djuren gavs mat, vatten eller vila.</p>
<h2>Brittiska regeringen utreder djurtransporterna på nytt</h2>
<p>Protesterna mot transporterna började åter göra sig hörda. 1977 upprepade brittiska veterinärförbundet att man motsatte sig export av djur till slakt och att slakt skulle ske nära uppfödningsplatsen. Regeringen såg sig föranledd att tillsätta en ny utredning, som gjordes av tjänstemän på jordbruksdepartementet. Den lades fram 1978.</p>
<p>I rapporten medgavs att en del djurtransporter inte levde upp till erforderlig standard, men slutsatsen var att Storbritannien nationalekonomiskt gynnades och därför skulle hanteringen med levande djur fortsätta.</p>
<p>Att det var ekonomiskt fördelaktigt för Storbritannien ifrågasattes dock. Samtidigt som Storbritannien 1977 importerade köttprodukter för 3 miljoner pund per dag exporterades 169 000 kalvar under de första åtta månaderna. Slakterier och nötköttsuppfödare motsatte sig transporterna av levande djur, eftersom de förlorade ekonomiskt på ofullständigt utnyttjad slaktkapacitet respektive prispress.</p>
<h2>EG-direktiv för att skydda djur vid internationella transporter, 77/489/EEG samt 81/389/EEG</h2>
<p>1980 bildades en ny lobbyorganisation med säte i Bryssel, Eurogroup for Animal Welfare. Ett vägande skäl för etableringen på europeisk nivå var att införandet av ett EG-direktiv om djurtransporter underminerade de nationella brittiska reglerna. Initiativtagare var Mike Seymor-Rouse i RSPCA. 1981 kom ännu ett EG-direktiv, 81/389/EEG, med krav på att färdplan skulle upprättas vid djurtransporter, där uppgifter om pålastningsplats, destination med mera skulle föras in. Avsikten var att stärka tillsynsmöjligheterna i medlemsländerna.</p>
<p>Men de plågsamma djurtransporterna upphörde inte. RSPCA:s undersökningsteam fortsatte att följa transporter och kunde rapportera flera brott mot gällande bestämmelser. Samma år dokumenterades en kalvtransport som pågick i 30 timmar utan att kalvarna fick mat eller vatten. Medlemmar i The Dartmoor Livestock Protection Society blev vittnen till hur kalvar i södra Frankrike lyftes i öronen och svansar. 1982 kom ytterligare en rapport om en djurtransport som innebar lidande för djuren och brott mot regelverket.</p>
<p>EU-parlamentarikern Frau Herklotz lade 1983 på eget initiativ fram en rapport i parlamentet om dålig behandling av hästar som transporterats från Östeuropa och Grekland till slakt i Frankrike och Italien. Med anledning av rapporten föreslog parlamentet att flera ändringar borde införas i transportdirektivet, bland annat att maximala längden på vägtransporter borde vara 500 kilometer.</p>
<h2>Flest djur transporteras levande från Australien till Mellanöstern</h2>
<p>Australien står för den största exporten av levande djur per år. Mellan 6–7 miljoner får transporteras varje år per båt till Mellanöstern, främst Saudiarabien, Kuwait, Jordanien och Oman, där de slaktas utan bedövning. Närmare 1 miljon levande nötboskap skeppas varje år för slakt i Sydostasien, främst Indonesien och Filippinerna, och till Egypten och Libyen i Mellanöstern.</p>
<p>I dessa länder efterfrågas fortfarande kött från djur som slaktats helst samma dag. Kylanläggningar och logistiken kring transport av fruset kött är inte utvecklad.</p>
<p>Fåren, som skeppas till länder i Mellanöstern, ska antingen slaktas för konsumtion eller offras vid den årliga muslimska ritualen i Mecka. Omkring 1–2 miljoner får beräknas offras årligen.</p>
<p>Fårtransporterna har varit föremål för starka protester i Australien, men pågår fortfarande trots att en parlamentarisk utredning redan 1985 föreslog att transporterna av levande djur borde fasas ut av djurskyddsskäl. Utredningen tillsattes efter att en rad incidenter ägt rum mellan 1980 och 1985, där djuren dog på grund av hettan, bland annat slogs ventilationen ut på vissa båtar. 1980 brann en båt med 40 605 får och alla djuren dog.</p>
<p>Djuren transporteras först långa sträckor med lastbil i Australien för att sedan samlas upp i exporthamnen, där en lång sjötransport väntar dem. Transporterna tar mellan femton dagar och tre veckor. Exempelvis tar det sexton dagar att färdas från Australien till Egypten.</p>
<p>Båtresan är minst ettusen mil lång och hettan gör att djuren utsätts för stort lidande. Dödligheten ligger på ca två–tre procent, men varierar per båt mellan 2,5 till 7 procent enligt den statistik som låg till grund för den parlamentariska utredningens förslag. I antal djur rör det sig om över 100 000 döda om året under båtfärden. Mellan 1980 och 1985 beräknades 1 miljon får ha dött mellan uppköp och före avlastning i mottagarlandet.</p>
<h2>Formellt klagomål från RSPCA till EG-kommissionen om brott mot direktivet</h2>
<p>RSPCA:s undersökningsteam presenterade 1985 en rapport för EG-kommissionen med uppmaning att vidta åtgärder mot Storbritannien och Frankrike, som brutit mot EG-direktiv 77/489/EEG. Rapporten innehöll dokumentation av 137 transporter som RSPCA följt. I bara en av dessa transporter hade djuren fått mat och vatten inom de stipulerade 24 timmarna. Nästan hälften av transporterna hade varat längre, i vissa fall 30 timmar och i ett fall 48 timmar.</p>
<p>EG-kommissionen meddelade att både Storbritannien och Frankrike skulle dras inför Europadomstolen, men innan målet skulle tas upp skedde en uppgörelse med de båda länderna, som innebar att de lovade att respektera regelverket och förbättra tillsynen. Men överenskommelsen var intet värd.</p>
<p>Redan 1986 dokumenterades nya överträdelser. Tidningen The Observer publicerade uppgifter av reportern Victor Smart som följt en transport med 583 brittiska får som enligt vad som uppgivits skulle till Frankrike. Istället var Spanien den verkliga destinationsorten.</p>
<p>Enligt gällande brittiska bestämmelser var det inte tillåtet att skicka djur till Spanien, eftersom landet inte implementerat EGdirektivet från 1974 om bedövning före slakt.</p>
<p>Senare samma år stod en ny artikel att läsa i The Observer. Denna gång handlade det om 489 får som skeppats från Dover till Frankrike. RSPCA-teamet följde transporten och ingrep när djuren inte fått mat eller vatten efter 37 timmars transport.</p>
<h2>Europaparlamentet debatterar frågan 1987</h2>
<p>1987 lades en rapport om lantbruksdjurens välfärd fram i EG-parlamentet. Parlamentsledamoten Barbara Castle kritiserade djurtransporterna i debatten som följde. Parlamentet tog ett enhälligt beslut om att en myndighet borde inrättas med uppgift att övervaka handeln med levande djur i transport samt utreda överträdelser.</p>
<p>En rad nya avslöjanden gjordes de sista åren på 1980-talet, vilket lade grunden till den starka proteströrelse som skulle utvecklas i början på 1990-talet i ett flertal europeiska länder.</p>
<h2>Nytt EG-direktiv 91/628/EEG om djurtransporter</h2>
<p>1993 förändrades EU:s mandat genom att tullarna mellan EU-länder togs bort. Den fria rörligheten av varor och tjänster blev en realitet. Av detta skäl hade kommissionen initierat en översyn av direktiv 77/489/EEG. Handeln med levande djur skulle inte heller omgärdas av restriktioner inom EU.</p>
<p>Europaparlamentet utsåg parlamentsledamoten David Morris till rapportör för kommissionens förslag till nytt direktiv. Morris-rapporten var kritisk mot förslaget och argumenterade för en tidsgräns på åtta timmar. Parlamentet röstade för tidsgräns för djur som transporteras till slakt samt att förbud borde införas mot export av djur till slakt till tredje land. Samtidigt hade brittiska underhusets jordbruksutskott lagt fram en rapport om djurtransporter. I rapporten uppmanades kommissionen att utarbeta ett förslag som uttryckligen missgynnar långa djurtransporter.</p>
<p>Kommissionen föreslog ingen tidsgräns i sitt reviderade förslag, men lade till en brasklapp att det var onödigt att transportera levande djur i de fall då tekniken tillåter transport av kött istället.</p>
<p>EU:s ministerråd antog det nya transportdirektivet 21 oktober 1991 utan att transporttiden begränsades på något sätt. Det nya direktivet trädde i kraft 1993.</p>
<p>Kommissionen arbetade redan med revideringar av 1991 års direktiv. I sitt ”explanatory statement” konstaterade kommissionen att vägtransport i allmänhet är värre för djuren än järnvägs-, båt- eller flygtransport, och att transporter av djur till slakt vanligen är värre för djuren än andra typer av djurtransporter. Det sades också att om vissa transportörer systematiskt bryter mot de grundläggande djurskyddsreglerna, så måste kommissionen ompröva frågan om att införa tidsbegränsning för transport till slakt och gödning. 1992 kom en rapport från den vetenskapliga veterinärkommittén, som konstaterade att hästar som transporterades var vid dålig hälsa och utsattes för trauman under transporterna. Man uppskattade att 3–5 procent av hästarna dog innan de kom fram till slakteriet.</p>
<p>Den Vetenskapliga veterinärkommittén rekommenderade att hästar för slakt skulle transporteras i maximalt 12 timmar och sedan vila i 8–10 timmar och ges vatten och föda med 6–8-timmarsintervaller. Därefter skulle hästarna kunna transporteras i ytterligare 12 timmar. Ministerrådet följde inte rekommendationen, utan beslutade om en lägre standard 1995.</p>
<p>Redan i augusti 1993 lämnade kommissionen ett nytt förslag till reviderat direktiv som Europaparlamentet tog ställning på hösten. Parlamentets rapportör David Morris (för andra gången) föreslog igen en maximal tid på åtta timmar för transporter. Rapporten antogs av parlamentet i december med 271 röster för och 6 emot.</p>
<p>I ministerrådet pressade Tyskland på med hjälp av Danmark och Holland för att införa en regel om maximal transporttid. Men den brittiske ministern, vars stöd behövdes för att nå en majoritet i ministerrådet, argumenterade för andra tidsgränser, där djur skulle ges föda och vatten, och sedan skulle transporten kunna fortsätta.</p>
<h2>Franska bönder attackerar djurtransporter och skadar djuren</h2>
<p>Under sommaren och hösten 1990 protesterade franska bönder mot fårimporten. De angrep bilar med djur, skadade och dödade fåren. Den brittiske jordbruksministern John Gummer inlämnade protest till franska myndigheter men utan resultat. Samtidigt vägrade brittiska jordbruksministeriet att förbjuda export av levande djur till Frankrike med argumentet att det skulle vara att falla till föga för fransk ”manschauvinism”.</p>
<p>CiWF beslöt att inleda en juridisk process mot jordbruksminister Gummer. Målet kom att gälla hur olika paragrafer i Romfördraget skulle tolkas, särskilt artikel 36, som ger utrymme för en medlemsstat att begränsa handeln om det anses stå i strid med allmän moral eller skyddet av människors eller djurs hälsa. Domstolen friade med motiveringen att jordbruksministern hade skäl att förmoda att artikel 36 inte var tillämplig.</p>
<p>Året därpå började de franska bönderna på nytt attackera djur i transport. Polisen tvingades i ett fall rädda 400 engelska lamm i en bil som stoppades i vägspärrar.</p>
<h2>1990-talet: Kampanjerna mot djurtransporterna sprider sig</h2>
<p>1990-talet inleddes med en stor demonstration utanför brittiska parlamentet mot att fler och fler kalvar exporterades för att födas upp under undermåliga förhållanden i Holland med flera länder i syfte att få fram vitt kalvkött. CiWF var arrangör. Labours jordbrukspolitiske talesman sade i parlamentsdebatten att den ökade kalvexporten till Holland var oacceptabel. Partiet kunde tänka sig en policy som understödjer slakt nära uppfödningsplatsen, meddelade han. 1990 skickade CiWF en person till Spanien för att videofilma slakt. Kommissionen hade ökat pressen på England att i enlighet där fåren dödades. Liken brändes och brända likdelar ströddes ut på det lokala myndighetskontoret. Fransk polis ingrep inte. The Times, 1990. 7 september.</p>
<p>En rad ytterligare incidenter inträffade under september. Stevenson, Peter, 1994. A Far Cry from Noah. Greenprint, London. med EG-direktivet 77/489 tillåta transporter av levande djur till Spanien. England följde fortfarande Balfour-bestämmelserna.</p>
<p>På videofilmen visas hur får och lamm slaktas på Matadero de Valdetorres de Jarama-slakteriet nära Madrid den 17 oktober 1990. Filmning skedde också den 18 oktober på ett slakteri för nötkreatur, Afrivaso Val Mojado i Toledo. Strax efteråt filmade även ett RSPCA-team slakt i Spanien. I samtliga fall slaktades djuren utan bedövning.</p>
<p>En formell anmälan lämnades in till kommissionen, men Spanien lyckades övertyga kommissionen om att man rättat till missförhållandena, så inga vidare åtgärder vidtogs.</p>
<p>CiWF trodde inte på Spaniens försäkringar och skickade därför ett nytt undersökningsteam till Spanien. I en ny film från Centenelles slakteri nära Barcelona, där slakten filmades 19 juni 1991, kan man se hur får hängs upp och ner i bakbenen och får halsarna avskurna utan att några försök har gjorts att bedöva dem. Efter två minuter lades de på en träbänk. Man ser hur ett får försöker lyfta sitt blodbestänkta huvud. 1990 lät The International League for the Protection of Horses (ILPH), en djurskyddsorganisation för hästar, utföra undersökning av blodprov på 155 hästar som transporterats till slakt. Hästarnas blodvärden låg i samtliga fall utanför normala nivåer (Leadon, 1990). Hästarna fick inte tillräckligt med mat och vatten, vilket ansågs ha effekt på blodvärdena. Nivåer av vissa ämnen i blodet ökade signifikant under resorna, vilket kunde tolkas som att djuren varit utsatta för trauman och inflammation (man hittade inte detta i hästar som transporterades av andra skäl).</p>
<p>Uppmärksamheten i Europa ökade när den tyska tidskriften Stern 1991 publicerade en artikel som beskrev hur import till EU från Östeuropa av hundratusentals hästar, men även andra djur, gick till.</p>
<p>Videon The Road to Misery spreds 1992 av CiWF i Europa. Avsnitt ur filmen visades först i kvällsnyheter på tv i Storbritannien och därefter hela Europa (och Japan), vilket innebar ett mediegenombrott för djurtransportfrågan. Dagen efter att filmen visats ringde upprörda människor till CiWF och grät. CiWF uppmanade människor att skicka kort med protester till jordbruksministeriet. 25 000 kort med krav på förbud mot export av levande djur från Storbritannien skickades in.</p>
<p>I filmen visas hur får slaktas utan bedövning i Paris enligt halalmetoden, hur illa medfarna hästar transporteras från Polen på väg till franska slakterier och får som slaktas utan föregående bedövning i Spanien.</p>
<p>Den scen som särskilt upprörde människor var en tjur med bruten höft som gång på gång utsattes för stötar mot genitalierna med hjälp av en elektrisk pådrivare i syfte att få honom att stå upp. När detta misslyckas hängdes han upp i frambenet, hissades från båten och dumpades på kajen. Senare släpades tjuren fram till en lyftanordning, lyftes upp och kastades tillbaka ombord. Tjurens huvud slog emot skeppets metallräcke när han föll ner. Återlastningen skedde efter att man insett att man kunde tjäna pengar på att ha den döende tjuren med för att dumpa honom i sjön på färden till mottagarlandet.</p>
<p>Med anledning av de dokumenterade övergreppen mot djur i internationella transporter startade professor Ronald Anderson vid Liverpool-universitetets veterinärhögskola en namninsamling bland veterinärer, som fick brittiska veterinärförbundets stöd. Kravet var högst åtta timmars transport och slakt så nära uppfödningsplatsen som möjligt. 3 000 namnunderskrifter  samlades in och överlämnades till brittiske jordbruksministern Gummer i juli 1992. var det 38 grader varmt. Tjurarna hade drabbats av panik, attackerat och skadat varandra. En var inkilad mellan andra döda tjurar. Han hade dött stående, eftersom det inte fanns plats att falla ned på.</p>
<p>Kravet om en begränsad transporttid började ställas av allt fler. RSPCA hade redan 1988 väckt frågan om att en begränsning av transporttiden måste införas. En transporttid på högst åtta timmar började nu få gehör i vidare kretsar.</p>
<p>Prins Sadruddin Aga Khan, som sedan 1977 drev The Bellerive Foundation för naturskydd, såg filmen The Road to Misery och bildade därefter en koalition med ledande djurskyddsorganisationer i Europa, som fick namnet European Committee for Improvements in the Transport of Farm Animals (Europeiska kommittén för förbättrade transporter av lantbrukets djur), som utarbetade ett manifest med krav på högst åtta timmars transporttid. Den första som undertecknade manifestet vid en presskonferens i Bryssel var den franska skådespelerskan Brigitte Bardot. 1992 lämnade RSPCA in sin andra mer omfattande formella anmälan till kommissionen. Den rörde tio transportrutter som följts av RSPCA och Nederlandse Vereniging tot Bescherming van Dieren (NVBD), där en rad överträdelser dokumenterats. I samtliga fall gavs djuren varken mat eller vatten trots att nio transporter varade längre än 30 timmar. Den längsta transporten, som transporterade levande grisar, varade 59 timmar. Grisarna fick inte mat eller vatten på hela tiden.</p>
<p>Den tyske filmaren Manfred Karremans film om transporter av djur till Mellanöstern visades på tysk tv i juni 1993 och spreds sedan över Europa. I denna film visas hur nötkreatur vinschas upp levande i ett ben, och hur djur som inte är förmögna att resa sig pryglas med käppar.</p>
<p>Samma år filmade den holländska djurskyddsorganisationen transport av skadade grisar och nötkreatur i Holland. I filmen visas hur de släpades ur lastbilarna, oförmögna att röra sig, ofta genom att de drogs i öronen eller i en kedja som satts fast på ett bakben. En del djur var lama, andra såg deformerade ut med uppenbarligen brutna bakben. En gris vars inre organ ramlat ut, antagligen genom anus, knuffades framåt. På slakteriet fungerade inte bedövningen som den skulle. I flera fall fick bedövningstången appliceras upprepade gånger innan djuren blev medvetslösa och den sattes också på fel ställen på huvudet.</p>
<p>Holland hade börjat transportera dräktiga kor genom England till Irland och Nordirland. 10 juni 1993 hittades tjugo av 38 dräktiga kor döda vid ankomsten till Harwich. De hade antagligen kvävts till döds på grund av otillräcklig ventilation.</p>
<p>En belgisk djurskyddsorganisation, Animaux en Péril (Djur i fara), dokumenterade 1993 hur hästar slaktades på ett slakteri i Charleroi-Nord i Belgien. Hästarna bedövades först med bultpistol. Därefter slogs de i huvudet med en slägga, innan strupen skars upp. Eftersom bedövningsmetoden inte fungerade för varje djur, måste de hästar som inte bedövats korrekt ha känt slaget med släggan.</p>
<p>CiWF hade på kort tid samlat in 400 000 namn på protestlistor med krav på att exporten från Storbritannien av levande djur skulle upphöra. Flera parlamentsledamöter, bland annat Labours djurskyddstalesman Elliot Morley, överlämnade protestlistorna till jordbruksminister Gillian Shephard i september 1993.</p>
<p>I februari 1994 gjorde The Scottish Society for the Prevention of Cruelty to Animals en anmälan till myndigheterna och bad dem bevaka en transport av kalvar från Holland i transit genom England till Irland. På Irland föds kalvarna upp för att så småningom skickas till slakt i Mellanöstern eller Nordafrika.</p>
<h2>Debatten om internationella djurtransporter börjar i Sverige</h2>
<p>Dödlighet i transporter, anmärkningsvärt hög bland svin, hade uppmärksammats i Sverige redan på 1960-talet. I början på 1980talet började en debatt om köttkvaliteten med koppling till bland annat djurhållning och transporter till slakteri. Kritiken var hård mot att djur dog i transport till slakteriet.</p>
<p>Debatten om de långa och plågsamma djurtransporterna ute i Europa tog fart i Sverige 1992, då Norra Magasinet i TV 2 visade CiWF:s dokumentär om djurtransporter, The Road to Misery. Bilder visades på utmärglade, uttorkade och skadade djur. I en sekvens släpades döda får som hade kvävts ur flera lastbilar. Det blev ett opinionsmässigt ramaskri. Redaktionen meddelade i ett uppföljande debattavsnitt att man aldrig fått så många fax och brev tidigare. Nordiska samfundet mot plågsamma djurförsök (NSMPD) tog genast fram protestlistor mot djurtransporterna och flera svenska djurskyddsorganisationer skrev ett gemensamt brev till kommissionen med krav på skärpt lagstiftning. På NSMPD:s riksstämma det året fördes en debatt med företrädare för bland annat riksdagspartierna om vilka konsekvenser ett framtida EU-medlemskap skulle få för djurskyddet i Sverige, och djurtransporterna var ett av debattämnena.</p>
<p>Marit Paulsen och hennes man Sture Andersson åkte själva ut i Europa och fotograferade skadade djur i transporter, och gav ut bilderna i bokform. Astrid Lindgren skrev förordet och engagerade sig därmed i debatten om de långa djurtransporterna. ”Naturligtvis medför öppnade gränser ökad risk för att svenska djur kommer att utsättas för mardrömstransporter till destinationer långt borta i Europa och till andra länder”, skrev NSMPD i en analys inför den svenska omröstningen om medlemskap i EU. 1994 satte NSMPD igång en större kampanj mot djurtransporterna i samarbete med Eurogroup for Animal Welfare. Medlemmarna uppmanades skriva till jordbruksministrarna i Frankrike, Italien och Spanien. Inför riksdagsvalet samma år ställde NSMPD frågan till partierna om deras åsikt om långa djurtransporter. Samtliga tillfrågade svarade ja på frågan att Sverige bör verka för bättre slaktdjurstransporter i EU.</p>
<p>NSMPD drog i januari 1995 igång en kampanj för att påverka ordförandelandet Frankrike. Genom protestkort uppmanades franska regeringen att prioritera djurtransportfrågan och gå med på en maximal transporttid om åtta timmar. I samverkan med Sveriges djurskyddsföreningars riksförbund, Svenska djurskyddsföreningen och tidningen Land, som satt igång en namninsamlingskampanj mot långa djurtransporter, anordnades en demonstration utanför franska ambassaden i Stockholm, som bevakades av svensk tv:s alla nyhetsprogram. Därmed hade djurtransporterna ute i Europa definitivt etablerat sig som en toppnyhet även i Sverige. Sedan dess har tv:s nyhetsprogram visat aktuella inslag om djurtransporter. Den 23 mars anordnade NSMPD en demonstration genom Stockholm, som samlade över 500 demonstranter. Demonstrationståget tågade till Portugals, Greklands, Spaniens och Italiens ambassader för att protestera mot att dessa länder inte ville gå med på maximala transporttider. I riksdagen ägde en interpellationsdebatt rum i mars där djurtransporterna både inom EU och Sverige diskuterades. Miljöpartisten Gudrun Lindvall informerade om att transporterna från södra Sverige till ett slakteri i Gällivare kunde vara upp till två dygn. 1997 fick två filmare, som länge dokumenterat djurtransporterna i Europa, NSMPD:s pris Guldråttan, som delas ut till dem som gjort stora insatser för djuren. Mark Rissi från Schweiz, en av pristagarna, har filmat övergrepp mot djur sedan mitten på 1980-talet, och hans filmer, bland annat om djurtransporter, har visats på tvkanaler i hela Europa. Manfred Karreman gjorde sin första film på ett tyskt slakteri 1988, men före 1991 gick det inte att uppamma något medieintresse. Hans senaste film som handlade om export av levande djur till Mellanöstern hade visats i Norra Magasinet i april 1997.</p>
<p>I den fortsatta kampanjen föreslogs att medborgarna skulle använda sin konsumentmakt och att köttätare skulle bojkott kött som inte hade djurskyddsgarantier.</p>
<p>Riksdagens djurskyddsforum har vid flera tillfällen sedan dess visat videofilmer från djurtransporter i riksdagen.</p>
<p>Före Sveriges medlemskap i EU hade få djur transporterats från Sverige för slakt eller gödning. 1998 avslöjades att svenska mjölkkokalvar börjat säljas till i första hand Holland. Året dessförinnan hade Jordbruksverket registrerat 2 317 kalvar som sålts dit. Antalet kalvar ökade till som mest över 10 000 på ett år. Protesterna lät inte vänta på sig. NSMPD satte igång en kampanj med protestkort, demonstrationer och uppmaning till handel, restauranger och framför allt konsumenter att bojkotta vitt kalvkött. När det avslöjades att ett bondeägt köttimportföretag köpte kalvkött från Holland, började protesterna också inom bondekooperationen. Några av landets mest kända restaurangchefer uttalade sig mot användning av kalvkött från djur som får näringsbrist på grund av fel föda. LRF införde ett program med avsikt att försöka få bukt med utförseln. I juli 2002 stängde Jordbruksverket tillfälligt den ende återstående exportörens uppsamlingsplats efter flera anmärkningar från tillsynsmyndigheten. Kalvexporten har minskat betydligt sista året.</p>
<p>I april 2001 visade Rapport en film som ILPH gjort med hästar som fraktats ända från Mongoliet till Serbien för att slaktas i Europa, som gav upphov till nya protester i Sverige.</p>
<h2>1994–1995: Motståndet trappas upp mot djurtransporterna</h2>
<p>Storbritannien började importera levande får från Polen och Spanien för slakt i Storbritannien trots att man samtidigt exporterade 5 000 levande får per dag. Den första transporten, som omfattade 200 får från Spanien, kom vid jul 1993. Ytterligare fyra laster med får kom från Spanien under de första månaderna 1994 och tre transporter med får kom från Polen. I några transporter hade djur dött, andra djur fick avlivas omedelbart, vid flera tillfällen klassades köttet från de slaktade djuren som otjänligt som människoföda, bland annat på grund av risk för eller förekomst av smittsamma sjukdomar, i ett fall födde en tacka under transport och flera tackor födde vid framkomsten. Det senare var ett brott mot gällande EG-direktiv.</p>
<p>Oron för att importerade djur skulle ha med sig smitta ökade när 249 illegalt införda nötkreatur från Östeuropa svarade positivt på ett mul- och klövsjukeprov. Parlamentets jordbrukskommitté beslöt 1994 med anledning av flera införslar där djuren varit sjuka, att en undersökning skulle göras om hur hälsokontrollsystemen fungerade.</p>
<p>Djurtransporterna uppmärksammades allt mer i tv. En hel serie sändes i brittisk tv om hur RSPCA:s undersökningsteam följde efter transporter. I februari 1994 kallade CiWF till presskonferens för att visa ytterligare nya videofilmade bevis på hur illa djuren behandlades.</p>
<p>Bilder från presskonferensen kablades ut i hela Europa. Skådespelerskan Joanna Lumley (från tv-programmet Helt hysteriskt) grät och hela pressrummet var fullt av gråtande journalister. Nästa morgon var det en förstasidesnyhet i landets tidningar att CiWF med Joanna Lumley som frontfigur förespråkade förbud mot transporter av levande djur. Kvällen därpå sändes delar av filmen av en tv-kanal och CiWF:s politiskt och juridiskt ansvarige Peter Stevenson intervjuades. 5,8 miljoner människor såg programmet. I programmet avslöjades att brittiska regeringen skickat djur till slakt på slakterier som inte fanns med på EU:s ”godkända” lista över slakterier som följde slaktdirektivet och bedövade före slakt. När Storbritannien på grund av EU:s utveckling tvingades frångå Balfour-bestämmelserna 1993, lovade man att djuren inte skulle skickas till slakterier som inte uppfyllde slaktdirektivet.</p>
<p>Efter detta började stora demonstrationer äga rum i Storbritannien. Över tusen personer kom till en demonstration utanför parlamentet. Därefter började människor protestera på olika orter i Storbritannien genom att handgripligen försöka stoppa transportfordonen. Opinionsyttringarna blev så starka att alla de större färjebolagen under sommaren 1994 slutade att ta emot transportfordon med djur för att behålla övriga passagerare. Lokala flygplatser fick också besök av demonstranterna, eftersom djuren nu började flygas från Storbritannien istället för att fraktas med bil. Under januari 1995 accelererade antalet demonstrationer. Knappt en dag gick utan ett inslag i brittisk radio och tv från någon av dagens demonstrationer. En demonstrant dödades när hon kom under en lastbil.</p>
<p>Uppropet resulterade i en rapport på eget initiativ av Europaparlamentarikern Nell van Dijk 1997, som även behandlade övriga djur i transport.</p>
<p>I maj antog tyska parlamentet en resolution med uppmaning till den tyska regeringen att verka för införandet av en maximal transporttid på åtta timmar i förhandlingarna om revideringen av EG:s transportdirektiv.</p>
<p>Österrike beslöt samma år att införa bestämmelser om att slakttransporter inte fick överstiga sex timmar och ett avstånd på 150 kilometer (300 kilometer om transporten skedde på motorväg).</p>
<p>Kommissionen arbetade nu med förslag till revidering av vissa delar av transportdirektivet. Kravet på sänkt maximal transporttid drevs allt hårdare av djurskyddslobbyn och den allmänna opinionen. När Sverige blev medlem i EU den 1 januari 1995 (jämte Finland och Österrike) hade sex av de tidigare tolv medlemsländerna uttalat sig för maximal transporttid på åtta timmar. Tyskland, Holland och Danmark stödde kravet på högst åtta timmar, medan Frankrike, Italien och Spanien, som diskuterat 19–21 timmars maximal transporttid, stod fast vid utfodring var 24:e timme.</p>
<p>Grekland, som var ordförandeland första halvåret 1994, lade fram ett förslag till beslut vid jordbruksministerrådets junimöte. Förslaget innehöll ingen tidsgräns för transporter. Tyskland, Holland och Danmark drev kravet om att en maximal transporttid borde regleras. När CiWF fick kännedom om att den brittiska ministern – trots de omfattande kampanjer som bedrivits mot djurtransporterna i England – kanske skulle stödja det liggande förslaget, beställde CiWF annonser i tre stora brittiska dagstidningar med uppmaning till ministern att inte skriva under det grekiska förslaget.</p>
<p>Tyskland, Holland, Danmark, Belgien och Storbritannien röstade mot förslaget som därmed inte gick igenom.</p>
<p>Tyskland, som var ordförandeland sista halvåret 1994, prioriterade djurtransportfrågan, men lyckades inte uppnå enighet.</p>
<p>Kampanjerna mot djurtransporterna nådde sin höjdpunkt 1995, när varje ministerrådsmöte i Bryssel möttes av demonstranter. Vid januarimötet fanns inte djurtransportfrågan på dagordningen, men Englands jordbruksminister väckte frågan och begärde även att kalvdirektivet skulle revideras i förtid. Flera ministrar, bland annat Margareta Winberg som var på sitt första jordbruksministermöte, stödde förslaget. Kommissionens vetenskapliga veterinärkommitté fick i uppdrag att utreda frågan om kalvuppfödning och komma med förslag på nya regler. Ministrarna uttalade att djurtransportdirektivet måste revideras klart under våren.</p>
<p>Under februari höll EU:s jordbruksministrar ett antal informella möten för att få fram ett kompromissförslag. Den svenska jordbruksministern bjöd in sin franske kollega och representanter från andra länder för att diskutera transportfrågan.</p>
<p>Ministerrådsmötet i februari uppmärksammades över hela Europa. Flera hundra demonstranter från ett tjugotal europeiska djurskyddsorganisationer hade samlats utanför ministerrådsbyggnaden (en hel busslast från England). Storbritanniens jordbruksminister fick ta emot protestlistor med 2 111 962 namnunderskrifter  från Eurogroup for Animal Welfare med krav på åtta timmars maximal transporttid. Protestlistorna kom från alla EU:s medlemsländer. Marit Paulsen fanns på plats för att överlämna 150 000 svenska namnunderskrifter till den svenska jordbruksministern, som tidningen Land samlat in. Brigitte Bardot bröt sig loss bland demonstranterna och bad att få tala med Margareta Winberg. Förhandlingarna bröt dock samman, då det franska kompromissförslaget saknade särbehandling av djur till slakt.</p>
<p>Ett samarbete mellan holländska och italienska djurskyddsföreningar resulterade i ett reportage i italienska media om hästimporten från öststaterna för slakt i Italien. Många blev upprörda och krävde att den italienska regeringen skulle agera för att stoppa transporterna. I Sverige visades inslag på tv och italienska ambassaden fick ta emot många upprörda brev och fax.</p>
<p>När jordbruksministrarna möttes i mars samma år hade demonstranter från hela Europa på nytt samlats utanför byggnaden. Minst 650 demonstranter tog sig dit i det regniga vädret. Från Sverige kom en buss, som hade chartrats av NSMPD, fylld med svenska demonstranter som åkt ned under natten. Vid detta tillfälle lämnade holländarna över listor med 20 000 namnunderskrifter, som samlats in på två dagar. NSMPD och tidningen Land hade tillsammans fått ihop 240 000 namnunderskrifter, som samlats in under en månad. Tyskarna hade bara några tusen namnunderskrifter med sig, men hade tidigare lämnat protestlistor med 4 miljoner namn  till sin minister.</p>
<h2>EG-direktivet 1995 samt ytterligare direktiv om mellanstationer och fordonsstandarder</h2>
<p>Det gick inte att ena ministrarna om maximal transporttid på åtta timmar, när ministerrådet efter flera dagars hårda förhandlingar och en sista nattmangling fattade beslut om ett nytt djurtransportdirektiv i juni, utan beslutet blev varierande maximala transporttider före vila för olika djurslag, beroende på ålder och tillstånd. Sverige röstade nej till de föreslagna förändringarna, som var sämre än två förslag som varit uppe till diskussion före mötet, medan Tyskland, Holland och England gav vika från sin tidigare ståndpunkt för att få igenom sina krav inom det agrimonetära systemet som samtidigt var uppe till diskussion.</p>
<p>Krav infördes på specialbyggda transportfordon för vägtransporter över åtta timmar, utbildning av förarna, registrering av transportörerna inom EU och införande av färdplan.</p>
<p>Eurogroup for Animal Welfare, CiWF och alla djurskydds- och djurrättsorganisationer som bedrivit omfattande kampanjer för kortare djurtransporter var hårda i sina omdömen över det nya djurtransportdirektivet, men konstaterade att det ändå skulle innebära förbättringar för djuren – förutsatt att reglerna efterlevdes och kommissionen och medlemsländerna beivrade brott mot direktivet.</p>
<p>Enligt beslutet skulle kommissionen i december 1999 redovisa medlemsländernas erfarenheter av direktivets genomförande samt föreslå nödvändiga förändringar. 1997 fattades beslut om regler för mellanstationer och färdplan, 1255/97/EG. Kriterier för speciella transportfordon (transporter som överskrider åtta timmar) blev klara i slutet på 1997, 411/98/EG. Transportdirektivet blev således inte klart för genomförande till alla delar förrän 1998. Men först 1999 hade alla medlemsstater implementerat direktivet, men i vissa fall, exempelvis Frankrike, inte fullt ut. 1997 lade kommissionen ett förslag om fordonsstandarder, COM (1997) 336. Europaparlamentet har behandlat förslaget en första gång, men ministerrådet har ännu inte tagit ställning.</p>
<h2>CiWF dokumenterar olaglig och plågsam slakt</h2>
<p>EU:s slaktdirektiv 93/119/EG stadgar att bedövning ska användas före slakt, men undantag medges i de fall där det finns nationell lagstiftning som tillåter slakt enligt religiösa ritualer. CiWF har under ett antal år filmat slakt av obedövade djur som strider mot EU:s direktiv i Grekland, Italien, Spanien, Frankrike och Belgien. Här föreligger både ett implementerings- och tillsynsproblem.</p>
<p>I ett italienskt slakteri dokumenterades hur vettskrämda får släpades fram genom att dras i bakbenen fram till bedövningen, medan huvudet slog mot golvet. Tillvägagångssättet vid bedövningen var ineffektivt med risk för att djuren skulle återfå medvetandet.</p>
<p>Tre grekiska slakterier besöktes av CiWF:s team. På två av slakterierna gjordes inte ens något försök att bedöva fåren före slakt. De släpades av lastbilen in i slakthuset, där de brottades ned på golvet och halsen skars av medan de fortfarande var vid fullt medvetande. De lämnades för att blöda till döds.</p>
<p>I det tredje grekiska slakteriet bedövades djuren, men på ett så ofullständigt sätt att flera får vaknade antingen före eller efter halssnittet.</p>
<h2>Offerslakt i Frankrike</h2>
<p>Varje år exporteras tusentals får från England till Frankrike, där de slaktas rituellt i samband med den muslimska Eid-el-Kabir-festivalen. De dödas utomhus på fält, främst i utkanten av Paris. CiWF har dokumenterat slakten på film. Behandlingen av djuren före slakt är brutal. Ofta binds fram- och bakbenen ihop på fåren, så att de inte ska springa iväg. En del får släpas till slaktplatsen, medan andra kastas upp på axeln eller körs fram i skottkärror. Därefter pressas de antingen ned till marken eller läggs i en öppen låda, där huvudet pressas bakåt och halsen skärs av utan föregående bedövning. En stor del av slakten utförs av otränade människor med vanlig kniv.</p>
<p>Det är inte lagligt vare sig enligt EG-direktivet eller enligt fransk lag att slakta på detta sätt, eftersom slakt utan föregående bedövning ska ske på slakteri. Trots detta har varken franska myndigheter eller kommissionen, som uppmanats agera, vidtagit åtgärder för att stoppa slakten. Men CiWF:s franska avdelning La Protection Mondiale des Animaux de Ferme (PMAF) har anmält ett flertal lokala myndigheter till Tribunal Administratif, som gett tillstånd till att slakten får ske utomhus. PMAF har vunnit målen på grundval av att slakten är olaglig både enligt fransk lag och EU:s direktiv.</p>
<h2>Animals´ Angels med flera följer transporterna</h2>
<p>NVDB undersökte 1996 hur hästar binds upp i lastbilarna. Det framkom att nylonrepet, som är det vanligast förekommande, ger skador när hästarna rör på sig. Tidigare undersökningar som utförts av holländska djurskyddsorganisationer har visat att hästarna kan ramla inne i bilarna, vilket gör att de riskerar att trampas ned av andra hästar eller att hästarna som står närmast också faller.</p>
<p>Förutom RSPCA, CiWF, ILPH, ytterligare en rad organisationer i olika länder samt ett antal oberoende filmare och tv-team, har den tyska organisationen Animals´ Angels, som grundades så sent som 1998, systematiskt dokumenterat transporter under de allra senaste åren, både skriftligt och genom videofilmning. Animals Angels´ har besökt djurmarknader i flera EU-länder och varit vid gränsstationerna mot Östeuropa och Mellanöstern. Animals´ Angels har även filmat slakt av exporterade djur i Libanon. Organisationens representanter försöker ingripa för att hjälpa nödställda djur genom att kontakta berörda och genom att omedelbart kontakta medier för att få internationell publicitet om vad som pågår.</p>
<p>I Bari i södra Italien fraktas får som transporterats ända från England med färja över till Grekland, en färd som kan ta 13–20 timmar efter vägtransporten som varar mellan 60 och 100 timmar.</p>
<p>När CiWF:s undersökningsteam följde fårtransporter under en tiodagarsperiod 1999, kunde de konstatera att fåren utsattes för svårt lidande på grund av att för många djur lastats på bilarna. Till detta kom hettan, bristen på vatten och avsaknad av vila.</p>
<p>I ett fall stod två lastbilar i 48 timmar i Bari utan att fåren lastades av i väntan på färjan. Hettan var mycket stark och fåren fick inget vatten. Efter två dagar befann sig djuren i förfärlig kondition: utmattade, uttorkade, värmestressade. De kämpade desperat för att få luft. Först då lyckades CiWF förmå de italienska myndigheterna att öppna bilarna. Ett stort antal av lammen och fåren var döda eller döende. Ett flertal dog de två följande dagarna. Totalt dog 115 brittiska lamm och 45 franska får.</p>
<p>Animals Angels´ har följt hästtransporter från Litauen till Sardinien, där hästarna slaktas. Transporterna har varat i 95 timmar och sträckan som tillryggalagts 1 500 mil. Även transporter av 6–8 veckors lamm från Polen till södra Italien har dokumenterats av Animals´ Angels. En sådan transport tog 60 timmar.</p>
<h2>Sverige ordförandeland i EU</h2>
<p>Första halvåret 2001 var Sverige ordförandeland i EU. Eftersom kommissionen just kommit med sin rapport om genomförandet av transportdirektivet och konstaterat att stora brister förelåg, stod djurtransportfrågan på agendan när Sverige blev ordförandeland.</p>
<p>CiWF, som i mitten på 1990-talet bildade en koalition av djurskyddsorganisationer i Europa med medlemmar även från öststaterna, European Coalition for Farm Animals (Europeiska koalitionen för lantbrukets djur), lämnade protestlistor med 640 000 namnunderskrifter  till jordbruksministerrådets president Margareta Winberg vid ett jordbruksministerråd i mars samma år. Kravet var att förbud måste införas mot långa transporter av levande djur. Jordbruksministern kom ut till demonstranterna (bland annat hade NSMPD en representant på plats) och mottog protestlistorna (det är få ministrar som väljer att träffa demonstrerande). Den svenska jordbruksministern sade att protesterna var ett stöd för henne för att kunna föra fram radikala krav i ministerrådet. En ny video, Some lie Dying, som dokumenterade de senaste årens övergrepp mot djur och regelbrott, både vid transporter och slakt, bland annat i Libanon, presenterades samtidigt.</p>
<p>Ledamöter i Jordbruksverkets djurskyddsråd tog initiativ till en skrivelse till kommissionärerna Franz Fischler och David Byrne med anledning av att det svenska ordförandeskapet anordnade en internationell konferens på Sveriges lantbruksuniversitet, Food Chain 2001. Både av djurskydds- och smittskyddsskäl måste transporter för slakt och gödning minimeras framhölls det i skrivelsen. Exportbidrag för levande djur till tredje land måste bort. EU kan inte kontrollera vad som händer med djuren utanför unionen. Undertecknarna krävde också att kontroll av transporterna måste högprioriteras mot bakgrund av alla kända regelbrott.</p>
<p>Under det svenska ordförandeskapet initierades den första debatten någonsin om djuretik vid ett jordbruksministerrådsmöte. Den ägde rum i maj och var öppen för allmänheten. Sverige, Danmark, Holland och Tyskland talade för att plågsamma djurtransporter måste stoppas, och den danska jordbruksministern Ritt Bjerregaard (före detta miljökommissionär) krävde att slakttransporter bara ska få gå till närmaste slakteri. Transporter över landsgränser förkastade hon helt .</p>
<p>Eurogroup for Animal Welfare överlämnade samtidigt en aktionsplan till jordbruksministrarna med förslag till åtgärder för att förbättra skyddet för djuren i uppfödning, transport och slakt. I planen pekar Eurogroup på det ökande intresset för etiska frågor i samband med matproduktionen, inte minst beroende på alla utbrott av epidemiska och andra farliga sjukdomar, BSE, mul- och klövsjuka, svinpest med flera, och föreslår att EU:s jordbrukspolitik måste ändra inriktning med nya kvalitetsmål: matsäkerhet, uthålligt och hållbart jordbruk och hög standard på djurskyddet. Transporter av lantbrukets djur måste begränsas till åtta timmar och exportstöden för levande nötkreatur tas bort. Eurogroup föreslog också att en översyn av jordbrukspolitiken (CAP) skulle ske i syfte att vidta åtgärder som gynnar djurvänliga system. En viktig principiell fråga är att djurskydd inkorporeras i EG-fördraget, framhöll Eurogroup.</p>
<p>Samma månad anordnades i Stockholm en internationell djurskyddskonferens, Ethics and Animal Welfare 2001. Relationships between humans and animals, på den svenska jordbruksministerns initiativ. Det var den första konferensen om djurskydd som ordnats av ett ordförandeland. Ett tema var djurtransporter.</p>
<h2>Europeiska veterinärförbundet skärper kraven</h2>
<p>FVE, den europeiska veterinärfederationen som representerar ca 150 000 veterinärer, presenterade ett förslag till skärpning av transportdirektivet för EU-kommissionen vid ett möte i mars 2001. Bland annat föreslogs följande:</p>
<p>Alla transportfordon med transporter som varar längre än åtta timmar ska utrustas med temperaturmätningsutrustning.</p>
<p>De maximala transporttiderna måste kortas och längre viloperioder införas för olika djurslag.</p>
<p>Alla transportfordon måste godkännas av ansvarig myndighet.</p>
<p>Chaufförerna ska genomgå utbildning för att erhålla obligatorisk certifiering.</p>
<p>Ett fungerande system för återrapportering av besiktningar och inspektion under och efter resan måste utarbetas.</p>
<p>Juridiskt ansvar för transportfirman för hela transporten föreslås.</p>
<h2>Tyska och brittiska veterinärer kräver begränsning av djurtransporterna</h2>
<p>Över 1 000 tyska veterinärer, bland annat officiella veterinärer, har undertecknat en protestlista med krav på att långa djurtransporter måste begränsas. Den överlämnades till den tyska konsumentministern Renate Künast i november 2001 av Animals´ Angels och organisationen TVT – Veterinärer för djurens skydd.</p>
<p>I februari 2002 överlämnades en protestlista som undertecknats av 3 400 brittiska veterinärer  (ungefär hälften av antalet veterinärer i landet) till regeringens djurskyddsansvarige Elliot Morley. Veterinärerna krävde att Storbritannien ska upphöra med export av levande djur för slakt och gödning samt att den brittiska regeringen ska verka offensivt för att få till stånd en ändrad policy i EU som innebär att kött istället för levande djur transporteras.</p>
<h2>Nya regler för exportbidrag 1254/1999/EG om marknaden för nöt- och kalvkött</h2>
<p>Slakteriförbundet, de två konsumentnätverken, Hushållningssällskapen och Svenska djurhälsovården. Ett appellmöte hölls på Norrmalmstorg i Stockholm den 17 april 1997 med jordbruksminister Annika Åhnberg som huvudtalare. En resolution antogs av mötet med krav på förbud mot exportbidrag för levande djur. Vid ett ministerrådsmöte veckan därpå väckte Åhnberg frågan om slopande av exportbidragen. 1998 infördes en skärpning i reglerna för att betala exportbidrag för levande nötkreatur, som innebär att exportören måste följa EU:s djurtransportregler (kommissionens förordning (EG) nr 615/98). Eurogroup for Animal Welfare identifierade flera svagheter i de nya reglerna, framför allt saknas möjlighet att verkligen kontrollera att djuren transporteras under acceptabla förhållanden och hur de behandlas vid ankomsten till tredje land.</p>
<p>I en rapport från EU:s revisionsmyndighet 2001 underströks svårigheterna att kontrollera att de olika regelverken för transport av levande djur och exportbidrag följs, bland annat har falska handlingar, begäran om bidrag för döda djur samt felklassifikation av djur för att få ut högre bidrag förekommit. Största exportörer från EU till tredje land är Frankrike, Tyskland och Irland. Libanon</p>
<p>Stoppa transporter av levande djur! Det fruktansvärda djurplågeri som förekommer i samband med export av levande djur från EU till tredje land måste upphöra. Denna avskyvärda hantering kan inte accepteras. Ansvariga personer och företag måste ställas till svars för dessa vidrigheter. EU:s exportbidrag för levande djur måste bort. Inom unionen transporteras många djur över långa avstånd. Unionens jordbrukspolitik måste förändras så att den bidrar till bättre djurskydd och djurhälsa och till färre djurtransporter. Arbetet med att förbättra djurtransporterna måste intensifieras. Ekonomiska stöd som gynnar export och transporter av levande djur ska bort. EU:s gemensamma regler för djurtransporter ska införas i samtliga medlemsstaters lagstiftningar. Arbetet med att utforma gemensamma regler för mellanstationer och transportfordon vid djurtransporter inom unionen ska intensifieras och utgå från djurens behov. EU:s stöd ska bidra till bättre djurskydd – inte till ökat djurplågeri! Enad front i Sverige mot EU:s plågsamma djurtransporter.</p>
<p>Jordbruksminister Annika Åhnberg, Socialdemokraterna; Kristina Mattsson, Nordiska samfundet mot plågsamma djurförsök; Johan Beck-Friis, Sveriges veterinärförbund; Hans Jonsson, Lantbrukarnas riksförbund; Lennart Brunander, Centerpartiet; Eva Eriksson, Folkpartiet; Holger Gustafsson, Kristdemokraterna; Gudrun Lindvall, Miljöpartiet; Marietta de Pourbaix-Lundin, Moderata samlingspartiet; Hanna Zetterberg, Vänsterpartiet; Birgitta Carlsson, Konsumenter i samverkan – Underverket; Johanna Hållén, Sveriges Konsumentråd; Lisbeth Kohls, landets ICA-handlare; Ethel Forsberg, KF Konsument; Bengt Andersson, Hemköp; Kim Alin, Sveriges djurskyddsföreningars riksförbund; Gösta Bengtsson, Svenska djurskyddsföreningen; Birgitta Björkman, Djurfrämjandet; Lars Elander, Slakteriförbundet; Claes Elmstedt, Hushållningssällskapen; Martin Wierup, Svenska Djurhälsovården. och Egypten importerar flest nötkreatur för slakt, medan flera andra länder importerar för slakt och/eller (föregiven) avel: Libyen, Marocko, Algeriet, Bosnien-Hercegovina och Polen.</p>
<p>Vid jordbruksministerrådsmötet i oktober 2001 föreslog den tyska konsument- och jordbruksministern Renate Künast att exportsubventionerna skulle tas bort.</p>
<p>Samma månad röstade Europaparlamentet mot att exportsubventioner för levande djur skulle utbetalas vid ett beslut om budgetrapport för 2002 av parlamentets budgetkommitté. 58 miljoner per år betalas för närvarande i exportsubventioner för levande nötkreatur till tredje land.</p>
<h2>Ny översyn av transportdirektivet</h2>
<p>I april 2001 lade EU:s kommissionär David Byrne fram ett förslag till revidering av transportdirektivet, som baserade sig på kommissionens rapport från 2000 om direktivets genomförande i medlemsstaterna samt råd från den vetenskapliga veterinärkommittén. ”Långa djurtransporter bör vara undantaget istället för regeln”, sade Byrne i ett uttalande.</p>
<p>Eurogroup for Animal Welfare, som representerar de största djurskyddsorganisationerna i medlemsländerna, uttalade sig kritiskt om vissa av de 55 rekommendationer som den vetenskapliga veterinärkommittén lämnade. Samtidigt som vetenskapliga veterinärkommittén slår fast att djur som inte transporterats tidigare inte ska utsättas för långa transporter, så föreslås att djur kan stanna i fordonet under obegränsad tid förutsatt att de får mat och vatten. Enligt rapporten är tiden ett mindre problem om transportförhållandena är bra, ventilationen fungerar och djuren får tillräckligt med utrymme på fordonen. ”Detta kan fungera i en ideal värld”, var David Wilkins, chef för Eurogroup, kommentar. ”Men den dagliga verkligheten kommer aldrig att se ut så.”</p>
<p>Eurogroup kräver en rad förändringar i direktivet: åtta timmar eller 500 kilometers begränsning av transporter för slakt och gödning alla transporter för avel, utställningar etc som varar längre än åtta timmar måste ske i särskilt utrustade bilar, som har mekaniskt ventilationssystem eller luftkonditionering och temperatur- och luftfuktighetsmätare som kan avläsas i förarhytten hästar ska transporteras i individuella bås djur som transporteras längre än åtta timmar måste ha tillräcklig yta för att alla ska kunna ligga ner samtidigt alla djur ska kunna inspekteras samtidigt i samtliga bilar en officiell veterinär måste vara närvarande vid lastning för transporter som är längre än åtta timmar för att tillse att djuren är i skick att transporteras och att inte överbeläggning föreligger antalet inspektioner måste öka betydligt och harmonisera mellan medlemsstaterna antalet inspektörer på FVO måste öka betydligt</p>
<p>EU bör kräva att alla transporter över åtta timmar ska kopplas till ett navigations- och positionssystem så att transporterna kan följas.</p>
<p>Eurogroup har också lagt ett förslag i generaldirektoratet för jordbrukets rådgivande kommitté om jordbrukspolitiken (CAP) med anledning av halvtidsöversynen av CAP inför 2006 att subventionssystemet inom CAP måste ändras så att korta djurtransporter till närmaste slakteri gynnas ekonomiskt.</p>
<h2>Fortsatta protester mot djurtransporterna</h2>
<p>I en opinionsundersökning utförd på uppdrag av CiWF och Advocates for Animals i Storbritannien i början på 2002 svarade 78 procent av de svarande att exporten av levande djur måste stoppas. Istället ska djuren slaktas i Storbritannien och köttet exporteras. I en Gallup-undersökning på uppdrag av Förbundet djurens rätt , som utfördes i juni 2002, ombads de tillfrågade ange vilka av åtta frågor som politiker bör lägga mer kraft på. 81 procent svarade djurtransporter i EU (följt av hur djur behandlas vid slakterier som 57 procent angav som viktig fråga).</p>
<p>Vid jordbruksministermötet i maj 2002 fick ministrarna ta emot världens ”största vykort” med montage av bilder på EU-medborgare från hela Europa som vill ha ett stopp för långa djurtransporter. Vykortet skulle symbolisera de hundratusentals brev och vykort som skickats till jordbruksministrarna i EU-länderna med krav på stopp för långa djurtransporter. CiWF och representanter från 23 andra europeiska djurskyddsorganisationer överlämnade vykortet till de ministrar som valde att komma ut från ministerrådsbyggnaden. De svenska, engelska, holländska och tyska ministrarna kom ut och hälsade på demonstranterna.</p>
<h2>…och nya incidenter</h2>
<p>I juni 2001 blev en båt med 34 dräktiga kor stående i Beiruts hamn. Libanesiska myndigheter vägrade införseltillstånd för 25 stycken därför att de var äldre än libanesiska regler tillät. Animals´ Angels fick vetskap om att ingen ville ta ansvar för djuren. Då hade de hållits kvar i fartyget i 11 dagar efter en transport från Tyskland som tog nio dagar. Animals´ Angels flög till Beirut och lyckades förhandla sig fram till att djuren förflyttades till en karantän efter 20 dagar. Aktivisterna gav korna mat och hjälpte djuren. Flera kalvade och eftersom ingen veterinär fanns till hands dog fyra kor och tre kalvar. Övriga kor avlivades efter domstolsutslag den 17 juli under överinseende av en veterinär som på Animals´ Angels uppdrag bevakade att djuren bedövades.</p>
<p>I januari 2002 presenterade CiWF tillsammans med Animals´ Angels och European Coalition for Farm Animals en ny film, Scandal: Subsidies Encourage Cruelty, som visar hur djur transporteras och slaktas i Mellanöstern. För detta erhåller europeiska exportörer exportbidrag. Transporterna sker antingen med båt hela vägen (från Irland) eller först med lastbil och sedan med båt sista sträckan. Transporten med båt från Irland till Mellanöstern eller Nordafrika tar minst 7–10 dagar. Många djur har dött på båtarna i storm. De nötkreatur som exporteras från Tyskland, Frankrike och Holland transporteras under minst 6 till 10 dagar.</p>
<p>Filmen visar att djuren utsätts för extremt grym behandling. Nötkreaturen hängs upp i ett ben på en stång och hamnar upp och ner, varefter de dras framåt till slaktplatsen. Det är mycket smärtsamt för så stora djur att hänga upp och ner. Vid slaktplatsen dras djurets huvud bakåt så att halsen blottas,. Strupen skärs av utan föregående bedövning och djuren förblöder till döds.</p>
<p>Organisationerna kräver att exportbidragen slopas. ”Det är oetiskt att skattebetalarnas pengar ska användas för att understödja en handel som rutinmässigt innebär att djur utsätts för stort lidande”, sade Peter Stevenson från CiWF.</p>
<p>I februari 2002 avslöjade CiWF att 274 får suttit fast i 12 dagar i en fransk hamn. Skepparen hade tidigare dömts för djurplågeri i samband med transport av får. Fåren fick återvända till Irland och slaktades där, eftersom franska myndigheter vägrade ta emot dem på grund av ofullständiga papper. Denna och ytterligare en transport av får var de första som gått från en engelsk hamn sedan mul- och klövsjukerestriktionerna som infördes 2001 lyftes.</p>
<h2>Bilaga 13</h2>
<h2>Särskilda problem med långdistanstransporter av djur i Europa</h2>
<p>Av Christa Blanke, ledare för Animals’ Angels (mars 2002)</p>
<p>Animals’ Angels är en organisation för djurs välfärd med bas i Tyskland och vi ägnar oss framför allt åt långdistanstransporter av levande djur. Vi är en grupp bestående av fem anställda och omkring 45 frivilliga. Gruppen har en låg profil och bedriver inget kampanjarbete. Cirka 75 procent av vårt arbete utgörs av fältarbete, vilket innebär att en grupp från Animals’ Angels praktiskt taget varje vecka följer en sändning (lastbil) djur från ett europeiskt land till ett annat. Vi besöker även mellanstationer, gränsövergångar, hamnar och marknader alla områden där djur på långdistanstransporter kan befinna sig. För att i högre grad lyckas med att förbättra förhållandena samarbetar vi ofta med polisen som hjälper oss att utföra kontroller, med officiella veterinärer och statliga myndigheter.</p>
<p>Efter sex års arbete på fältet har mina grupper och jag nu skaffat oss en ganska komplett, objektiv bild av de problem som rör handel och transport av levande djur.</p>
<h2>En dålig start</h2>
<p>Tyvärr uppstår välfärdsproblemen för långdistanstransporterna långt innan en lastbil ens har anlänt till gården. Många djur som lastas på lastbil är ofta i dåligt skick till följd av den intensiva miljö djuret hållits i före transportdagen. Många djur kan därför redan från allra första  början av transporten anses vara i för dålig kondition för att transporteras. Men alltför ofta har vi sett djur i dålig kondition lastas på lastbilar för transport, till exempel grisar med brutna ben, hästar med allvarlig hovröta på tyska och franska gårdar eller rumänska åsnor som varit så gamla och svaga att de knappast kunnat hålla sig stående. Dessa djur borde avlivas på plats och aldrig tillåtas bli transporterade. Ägaren till sådana djur borde varnas eller till och med bestraffas, beroende på svårighetsgraden i misskötseln och möjligheten att förhindra skadan eller hältan, för att han låtit djuret hamna i ett så dåligt tillstånd.</p>
<p>När man föreställer sig ett djurs resa från gård till slakteri eller från gård till feedlot (uppfödningsplats för livdjur), tänker man sig vanligtvis endast en resa mellan två punkter; från A till B. Det är emellertid så att djuren tillbringar mycket tid på marknader mellan punkt A och punkt B, där de utsätts för felaktig behandling, innan den långa delen av deras resa börjar. Det är inte grundlöst att påstå att många djur passerar genom fler än en marknad under sin livstid.</p>
<p>Det finns ett antal problem med marknader. Ett av problemen är att de inte tillhandahåller ordentlig vila, vatten eller foder, men likväl räknas de inte in i transporttiden. Marknaderna kan lägga till timmar  till resrutten, vilket gör att djuren – när de lämnar en marknad där de varken får vatten eller mat, de lastas av, blandas med okända djur, lastas på, hela tiden under pådrivning och ibland till och med utsätts för kraftig misshandel – är i sämre skick än var det var vid ankomst trots att inte en enda kilometer ännu har avverkats.</p>
<p>Likaså tvingas djuren ofta vänta ytterligare en eller ett par timmar efter att de lastats på lastbilen, innan fordonet kör iväg. Väntetiden registreras inte heller. På en kalvmarknad i norra Frankrike har vi observerat att de flesta lastbilar kommer cirka två timmar innan marknaden öppnar officiellt kl. 08.00. Kalvarna säljs och lastas omkring kl. 11.00, men måste sedan vänta i lastbilen ytterligare två timmar medan förarna har lunchrast innan de startar resan. Vid den här tiden har kalvarna redan varit utan elektrolytvatten eller mjölk i sju timmar. Lastbilen startar kl. 13.00 och i transportschemat registreras kl. 13.00 som avgångstid. Föraren har sedan tillåtelse att transportera kalvarna i nio timmar innan den första föreskrivna rasten och vattenpausen på en timme görs och redan då har det gått 16 timmar (inte nio som registrerats i transportschemat) sedan kalvarna senast fick något att dricka!</p>
<p>För närvarande är den enda lösningen på detta problem att gällande reglering ändras, så att alla marknader tvingas att vara utrustade med faciliteter för att vattna och utfodra djuren och att djuren anländer till marknaden kvällen före så att de får ordentlig vila. Först då kan marknader registreras som en avreseplats för en transport.</p>
<p>Om djuren är avsedda för export, måste de göra ett ytterligare stopp efter marknaden, vid en uppsamlingsstation där de ofta utsätts för ytterligare stressframkallande situation genom att de blandas och lastas på större lastbilar – där de måste vänta ytterligare några timmar på rätt exporthandlingar.</p>
<h2>Restiden är alltid mycket längre än vad som är känt eller tillåtet av myndigheter</h2>
<p>Som redan nämnts innebär tid som tillbringas på marknaden, väntan på chaufförer som har lunch och väntan på dokument vid exportstationer att timmar läggs till resan utan att registreras. Andra incidenter kan också göra att resorna blir mycket längre än vad som är känt eller tillåts av myndigheter.</p>
<p>Oregistrerade och oplanerade förhållanden som till exempel en olycka, trafikstockningar, snöstorm eller en extra lång rök- och kaffepaus, kan göra att lastbilen anländer sent till slakteriet, det vill säga efter stängningsdags. Djuren måste då vänta i slakteriets stallar med lukten av blod och utan att bli utfodrade, kanske bara få vatten, tills nästa dags slakt börjar. Andra gånger finns det en lång rad fulla lastbilar som väntar vid slakteriet. Vi har ofta observerat detta. Det värsta fallet vi sett inträffade i Portugal vid ett öppet konstruerat kycklingslakteri där kycklingar lastades av och hängdes upp från en lastbil fullt synliga för kycklingar i tolv andra lastbilar. Vid mycket varma eller kalla väderleksförhållanden kan väntetiden ofta orsaka att djuren dör eller lider extremt. Lukten av blod och skriken från andra djur kan också innebära psykiskt lidande för djur som tvingas att titta på och vänta.</p>
<p>Oregistrerade och oplanerade förhållanden, som nämnts ovan, kan även göra att lastbilar inte kommer i tid till en färja. Under sommarmånaderna har många djur dött i Baris hamn i Italien på grund av långa köer och extrem värme. I Bari finns det ett skjul för avlastning av djuren, men ingen sätter tryck på transportföretagen att använda det. Sommaren 1998 dog en hel sändning får när en lastbil under två dagar tvingades vänta i långa färjeköer.</p>
<p>Det bildas också långa köer runt gränsstationer, i synnerhet på sommaren när det är många turister som reser. Detta ökar också djurens restid, vilket dock aldrig registreras. Ytterligare ett djuromsorgsproblem under trafikstockningar och långa köer vid gränsstationerna är att lastbilarna står stilla. Temperaturen i lastbilen kan då stiga mycket snabbt, vilket för djuren orsakar allvarlig dehydrering och dödlighet.</p>
<p>Vid vissa mellanstationer/vilostationer exempelvis i Rzepin i Polen och Lyon i Frankrike och Redics i Ungern har vi iakttagit att lastbilar anländer för att få sina dokument stämplade men att djuren varken lastas av eller vattnas och utfodras. Denna felaktigt  använda tid för ”vila, mat och vatten” får under inga omständigheter räknas bort från transporttiden.</p>
<p>Vi har även blivit vittnen till att förare stannat för att färdskrivarna skulle bli ”rätt”, vilket innebär att lastbilen står stilla men däremot inte att djuren får en ordentlig rast eller vatten.</p>
<p>Tyvärr registreras inte stopp på marknader, uppsamlingsstationer, hamnar, gränsövergångar och i slakteriköer som en del av restiden, trots att de i själva verket ibland ökar färdplanen med dagar. Sett ur djuromsorgssynpunkt, måste denna tid definitivt registreras.</p>
<h2>Resans slut</h2>
<p>När lastbilen slutligen anländer till sin destination, innebär avlastningen av djuren ofta en hel del brutalitet. Denna brutalitet sker ibland medvetet, av nonchalans eller av utmattning.</p>
<p>Allt för ofta har grupper från Animals’ Angels följt lastbilar med enbart en förare som kört från Frankrike till norra Holland eller från östra Tyskland till södra Spanien. Vi har pratat med många av dessa förare, som ibland är glada över att vi är där, eftersom de vill att någon lyssnar till deras klagomål på de dåliga arbetsförhållandena. En fransman som körde för ett franskt kycklingtransportbolag, berättade att om han inte tar sig från punkt A till punkt B på kortast möjliga tid, får han sparken. Hans chef betalade hellre böterna för att chauffören inte tog de vilopauser som han behövde, eftersom han ansåg att pauser var spilltid som kunde ”utnyttjas bättre” genom leverans av ytterligare en sändning. Det krävs av vissa förare att de levererar en sändning cirka 100 mil bort och sedan kör tillbaka omedelbart för att hämta en ny last. En förare från ett välkänt tyskt företag berättade att han ofta tvingades köra ensam till Spanien. Han är ofta vaken över 30 timmar, som han tillbringar bakom ratten. Vid ankomst till destinationen kan ingen  i ett så uttröttat tillstånd förväntas vara tålmodig och försiktig vid avlastning av djur och bör därmed heller inte ansvara för att lasta av djur.</p>
<p>Vissa förare har inte rätt utbildning för att hantera djur. De hanterar ofta djuren på det sätt som de har lärt från att se på andra lastbilschaufförer eller personal på marknaderna och i slakterier. Dåliga vanor överförs därmed från person till person. Den genomsnittliga djurhandlaren använder sådana tekniker som att vrida svansen, ge elstötar i ansiktet eller genitalierna och att dra i en hov eller klöv för att få djuret att röra sig, inte på grund av att han utbildats till att göra så – utan därför att han i åratal har sett andra göra så. Vid en uppsamlingsstation nära en kalvmarknad i Le Cateau i Frankrike, såg vi en far som sparkade av kalvar från lastbilen och en minut senare såg vi hans tonårsson göra likadant.</p>
<p>Djur som anländer till slutdestinationen i mycket dålig kondition avlivas sällan på plats, utan släpas ut ur lastbilen, i synnerhet om destinationen är ett slakteri och djurets kött fortfarande kan användas. Europeiska tjurar har påträffats i Mellanöstern med höfterna vridna ur led och till och med brutna ben, och de har upprepade gånger slagits för att tvingas gå in i slakteriet. I Frankrike och Italien har vi iakttagit fullständigt lama grisar som dragits i öronen till platsen där de avlivats. Vi har följt en sändning hönor varvid 2 000 av de 6 000 hönorna som lastats redan var döda efter ett tre timmars stopp som föraren gjorde en dag i 30 graders värme. Vid ankomst till slakteriet slets de kvarvarande halvdöda hönorna ut ur transportburarna och hängdes upp på slaktkedjan.</p>
<h2>De längsta rutterna</h2>
<p>Animals’ Angels har följt många lastbilar med långdistanstransporter. Några av de längsta rutterna vi har sett för hästar var 265 mil långa, från Litauen till Sardinien och från Spanien till södra Italien. Åsnor som lastats på i Rumänien, lastas av i Frankrike, en total sträcka på 190 mil. Irländska nötkreatur sänds på 10–12 dagars resor till Libanon, tyska nötkreatur sänds till Egypten dit de anländer 5–8 dagar senare – bara för att möta de fruktansvärda egyptiska slakterierna som vi nu har undersökt flera gånger. I synnerhet runt påsken sänds får på fruktansvärt långa lastbilsresor på 350 mil från Skottland och Spanien till Grekland. Denna resa varar ännu längre än vad 350 mil borde ta, på grund av de långa väntetiderna i Bari. Många grisar från Holland, Danmark och Tyskland slutar i spanska slakterier 200–260 mil bort. Griskultingar från Tjeckien och från Belgien hamnar i Italien, ett avstånd på 150 mil respektive 110 mil.</p>
<p>Vi har funnit att polska kaniner slaktas i Italien, 160 mil bort. Kycklingar har lämnat södra Frankrike för att resa till norra Holland, 140 mil bort, helt enkelt därför att holländska slakterier betalar något lite mer per kilo än vad franska slakterier gör. Och jag får inte glömma att tillägga att en stor andel av de lastbilar som används för transporter av dessa djur inte är utrustade med vattningssystem, eller också har de system som inte fungerar. De är heller inte utrustade med rätt underlag eller rätt foder och mängd för resans varaktighet. Dessutom är många lastbilar, i synnerhet från Östeuropa, överlastade.</p>
<h2>Avsaknad av identitetsbevis för många av djuren på långdistanstransporter</h2>
<p>Även om långdistanstransporternas avstånd redan är tillräckligt långa, kan det vara komplicerat att spåra ett djurs ursprung på en långsdistanstransport, och därför kan man säga att vissa av de avstånd som djuren förflyttas, i verkligheten är ännu längre.</p>
<p>Varje år kommer tusentals kalvar från Polen till Tyskland och flygs sedan därifrån antingen till Israel eller transporteras vidare till Belgien eller Holland. Dessa kalvar kommer från marknader i Polen och handlare i Tjeckien. Deras öronmärken är utfärdade i Polen, men det betyder inte att de är polska kalvar.</p>
<p>Animals’ Angels har även funnit lamm och får i Italien, Grekland, Frankrike, Spanien och Portugal utan öronmärken. Utan något identitetsnummer är det omöjligt att veta hur långt ifrån de har kommit.</p>
<p>Vi har också blivit vittnen till att djur fötts på marknader i Spanien och Frankrike. Dessa nyfödda djur behölls på lastbilen och transporterades vidare utan öronmärke eller hälsocertifikat.</p>
<p>Importkontroller är inte alltid tillförlitliga eller korrekt utförda. 1999 blev en grupp från Animals’ Angels vittne till hur två lastbilar från en handlare passerade genom gränsinspektionen vid Gorizia på 10 minuter. Hur kan en korrekt kontroll av att djuren på lastbilen motsvarar de djur som anges i dokumenten utföras på så kort tid? I Görlitz, en gränsstation mellan Polen och Tyskland, kan lastbilar fortfarande ses passera gränsen på rekordtid.</p>
<h2>Kriminella aktiviteter är rutin inom transporthandeln med levande djur</h2>
<p>Kriminalitet spelar tyvärr också en viss roll i handeln med levande djur. När en fransk kycklinglastbil stoppades i Holland, bekände föraren för oss att han regelbundet skiftar dokument med förare som har holländska kycklingar vid mötesplatser (vanligtvis stannar en lastbil på motorvägen i Belgien), så att de franska kycklingarna blir holländska och de holländska kycklingarna blir franska.</p>
<p>Vi har även blivit vittnen till att handlare köpt dokument för sin sändning av hästar i Rumänien, får i Tyskland och hästar i Jugoslavien. Dessa dokument är signerade in blanco av en veterinär och handlarna fyller i dem efter eget tycke. Vi är säkra på att detta är praxis även i andra länder, eftersom vi ofta iakttar att en lastbilschaufför går in på ett veterinärkontor vid en uppsamlingsstation och tjugo minuter senare kommer han ut med dokument, trots att veterinären aldrig  kom ut för att undersöka djuren!</p>
<p>Vi har också talat med olika förare som berättat för oss att de använder mutor för att det ska stå i deras dokument att djuren lastats av vid mellanstationen, trots att det aldrig skett. Mutor används ofta för att förfalska avsändningsorten, den slutgiltiga destinationsorten och antalet lastade djur och deras ålder eller dräktighetstillstånd.</p>
<p>Trots att det vid första ögonkastet är enkelt att lägga skulden på veterinärerna för att de accepterar mutor, måste vi förstå att många av dessa veterinärer utsätts för extremt tryck och ibland även fara om de inte följer spelets regler.</p>
<p>Den illegala droghandeln har också förknippats med djurtransporter. Nyligen hörde vi från tillförlitliga källor att lastbilar som transporterar hästar och åsnor från östeuropeiska länder som till exempel Rumänien smugglar in cigaretter i EU. Vissa lastbilar har till och med dubbelt golv där alla cigarettkartongerna göms. Det skulle kunna löna sig att kontrollera djurlastbilar på jakt efter smugglade droger inne i medlemsländerna.</p>
<h2>Lagliga kryphål</h2>
<p>Det finns många lagliga kryphål i EU-direktiven som tillåter så mycket mer lidande hos djuren än vad som verkar vara fallet på papperet.</p>
<p>Sjötransport anses exempelvis inte ingå i restiden utan räknas som viloperiod. Detta behöver ändras. Sjötransport är allt  annat än vila. Djuren stressas av den okända miljön, av att blandas med okända djur, av att vistas i båtens överfyllda inhägnader, av värmen och bristen på ventilation och den dåliga luftkvaliteten till följd av att det ombord på de flesta fartygen inte är möjligt att rengöra inhägnaderna där djuren förvaras under resan.</p>
<p>Grupper från Animals’ Angels har varit på flera libanesiska fartyg som legat i hamnen i Port Sete och iakttagit att tjurarna, när de väl kommit ombord på fartyget och blandats med okända djur, tillbringade all sin tid med att bestiga varandra. Vi har alltid hört rykten att flera tjurar i varje sändning vid ankomsten till Beirut haft brutna ben, urledvridna höfter och allvarliga blåmärken. Efter ett möte med hamnveterinären i Beirut och efter att ha talat med olika veterinärer och fartygsbesättningar i Sete, har vi blivit underrättade om att dessa skador inträffar inom de första timmarna ombord på båten. Tjurarna bestiger varandra upprepade gånger i sina försök att bestämma rangordningen i den nya gruppen, vilket slutar med att de skadar varandra. Enligt en kvinnlig hamnanställd, som brukar ansvara för skeppningar av levande djur, har det emellertid inte någon gång hänt att en tjur avlägsnats från en båt i Sete innan den gått ut på den 6–8 dagar långa resan till Beirut. Den kvinnliga anställda slutade nyligen sitt arbete eftersom hon inte tyckte om den dåliga attityd som många av de andra anställda hade mot tjurarna; ”när väl tjuren har kommit ombord på fartyget, är det inte längre vårt ansvar”.</p>
<p>Grupper från Animals’ Angels har talat med kaptenen på Natasha J., ett libanesiskt fartyg, liksom kaptenen på fartyget Holstein Express och båda uttryckte att det finns ett annat djuromsorgsproblem i samband med båttransporter, nämligen sjösjuka. Hästar och tjurar till exempel påträffas ofta när de står absolut stilla, försöker hålla balansen och inte röra sig, med lågt hängande huvud och vägrar att äta. Vissa av dessa båtresor varar i veckor.</p>
<p>Ett annat frustrerande lagligt kryphål gäller EU:s exportsubventioner. En tysk handlare kan till exempel köpa tjurar från Rumänien och ta dem till Tyskland för ytterligare gödning och får då sina EU-subventioner några månader senare när han levererar dem som tjurar för slakt i Libanon!</p>
<p>Vissa av dessa tjurar anländer, som nämnts ovan, till destinationsorten i Libanon eller Egypten i dåligt skick men avlivas inte utan transporteras vidare till slakterier. Trots detta erhåller den europeiske ägaren av detta djur – som är i mycket dålig kondition – fortfarande sina pengar.</p>
<p>Vi har gjort vissa undersökningar vid lokaler som tillhör ett stort holländskt transportföretag med, enligt vad vi erfarit, dåligt rykte i Holland och upptäckt att polska får blir holländska får bara två dagar efter ankomsten till transportföretagets lokaler. Fåren kan nu ”lagligen” transporteras från Aberdeen till Aten.</p>
<h2>Risken för ökad sjukdomsspridning med långdistanstransport</h2>
<p>Långdistanstransport av djur ökar även problemet med sjukdomsspridning. Marknaderna är den huvudsakliga bovarna i dramat, eftersom djuren på dessa kommer överallt ifrån, samlas, blandas med varandra och sänds till nya platser. Det är inte förvånande att mul- och klövsjuka sprids så snabbt, när vi har djur som blandas på marknaderna i Storbritannien och sedan transporteras genom flera av EU:s länder innan de når destinationsorten i Spanien eller Italien till exempel.</p>
<p>Fartyg är också en miljö där sjukdomar sprids. De libanesiska fartygen i Setes hamn lastar tjurar från Belgien, Holland, Tyskland, Danmark, Spanien och Italien, blandar dem alla tillsammans i inhägnader och lastar sedan av dem i Beirut! Om en tjur skulle vara smittad med en smittsam sjukdom, utgör den ett hot mot alla djuren ombord, liksom mot djuren i Libanon.</p>
<p>Lastbilar utan rätt underlagsmaterial hjälper också till att sprida sjukdomar genom att urin och fekalier spills på vägarna. Karantänsstationer som upprättats för hästar som kommer till EU används ofta inte alls, eller är så smutsiga att de inte kan kallas för karantäner. Nyligen besökte vi en station i Östeuropa som tog emot och vidaretransporterade åsnor och hästar som var i mycket dålig kondition. Olyckor med djurtransporter inträffar regelbundet på vägarna i Europa. Djur som överlever olyckan springer ofta iväg i panik och kan då sprida sjukdomar till djur på gårdar i närheten av vägen.</p>
<h2>Problem med vissa typer av djur</h2>
<p>Det finns många faktorer som orsakar lidande som inte är särskilt kända. Dessa faktorer varierar mellan olika djurarter.</p>
<p>Hästar transporteras ofta på de längsta rutterna, varvid de flesta kommer från östeuropeiska eller nordeuropeiska länder och ska till södra Italien. Om inte förarna är särskilt noga med att ge dem vatten i tillräcklig mängd och tillräckligt ofta, anländer hästarna mycket dehydrerade. Hästar lider ofta av sömnbrist eftersom de är fastbundna på lastbilen i mycket kort tjuder, vilket hindrar dem från att hänga ned med huvudet, vilket är deras naturliga sovställning. En direktör på ett slakteri i Belgien talade om för oss att han förra året slutade ta emot hästar från Rumänien eftersom många var så utmattade efter att inte ha kunnat sova under den långa resan att de bokstavligen föll av lastbilarna när de kom fram till slakteriets lastkaj.</p>
<p>När hästar faller ned i lastbilen, antingen på grund av utmattning eller på grund av att föraren bromsar, skadar de sig och kan till och med strypas av tjuderna, vilket vi har iakttagit i Östeuropa.</p>
<p>Hästar sparkar också på okända grannar och en gång såg vi en häst som fastnat med hoven i lastbilens ventilationsöppning. Han tappade snart balansen och föll ned, varvid hela benet vreds. Lyckligtvis kom en veterinär och avlivade honom, men hur ofta händer detta utan att någon upptäcker det i tid?</p>
<p>Åsnor lastas för trångt på lastbilar och blandas ofta med större arter. Till och med på en mer ansedd hästmarknad i Frankrike såg vi små åsnor som lastades med stora hästar på en lastbil i fjol, i närvaro av veterinärombud.</p>
<p>Nästan alla åsnor som transporteras till slakterier i EU kommer från fattigare länder där de först har använts för arbete. På grund av försumlighet och brist på pengar till rätt veterinärvård har de långa hovar som olämpliga att stå på. De är gamla och har ett ringa värde vilket gör att de kan offras.</p>
<p>Tjurar är svåra att hantera, i synnerhet om de fötts upp utomhus med mycket lite mänsklig kontakt. Personalen använder fruktansvärd kraft och våld på slakterierna för att lasta av dem och förflytta dem genom gången. I Egypten, dit många ”vilda” australiska tjurar sänds, blev en av mina medarbetare vittne till hur arbetare vid slakteriet använde yxor för att förstöra tjurarnas benligament och knivar för att stöta in ögonen i syfta att ”lugna” dem.</p>
<p>Kvigor transporteras i framskriden dräktighet, vissa kalvar till och med på lastbilen eller fartyget. I juli i år blev en grupp från Animals’ Angels vittne till hur ett antal tyska kvigor kalvade på ett libanesiskt fartyg som fastnat i Beiruts hamn, innan de lastades av.</p>
<p>Unga kalvar innebär ett speciellt problem att transportera, eftersom det är omöjligt att ge dem mat. De bör inte ges vatten eftersom det kan spänna ut deras mage och göra dem sjuka. Men att ge dem vatten med elektrolyter löser inte heller problemet, eftersom unga kalvar inte vet att de hårda metallnipplarna på lastbilarna innehåller mat och kan därför de inte använda dem. Vid mellanstationerna ges kalvarna inte heller mat på rätt sätt (mjölk i flaska) eftersom det skulle kräva alldeles för mycket tid och arbete. Djur som fortfarande behöver mjölk från spene bör inte transporteras på långdistanstransporter.</p>
<p>Gamla mjölkkor är utslitna genom år av kraftig mjölkproduktion. Många mjölkkor har hållits inomhus, uppbundna i båset. Precis som åsnorna har de ett lågt ekonomiskt värde och behandlas därefter. Till och med på ansedda uppfödarmarknader i Bayern, Tyskland har vi sett många som droppat mjölk genom auktionsringen från sina svullna juver. På långdistanstransporter kan ingen förare mjölka korna under resans gång.</p>
<p>Får och lamm är svåra att lasta och grips lätt av panik. Detta är anledningen till att lastaren ofta drar ett djur från hjorden i ett ben för att få de övriga att följa med in i lastbilen. Vi såg mycket brutala släpningar på två marknader i centrala Frankrike i maj i år. Får av honkön kan inte urinera på lastbilen eftersom de inte kan hålla balansen när de står i urineringsställning. De har mycket känslig hud och likväl dras de ofta i ullen. När de väl lastats på lastbilen, tar det lång tid för dem att bli lugna.</p>
<p>Getter med horn lastas ofta och blandas med getter utan horn. Detta orsakar skador, i synnerhet på ögonen på getter intill. Deras hud är mycket känslig för brutal hantering.</p>
<p>Grisar överlastas ofta och är redan i dålig kondition i början av resan till följd av deras liv i extrem inhägnad med begränsad motion. Grisar är nyfikna och ibland envisa djur som gör att de som hanterar dem blir otåliga, frustrerade och aggressiva. Av alla arter är det grisar som slås och sparkas oftast och hårdast.</p>
<p>Och kycklingar behandlas enligt min erfarenhet ännu värre. Det finns miljoner kycklingar, de är små och utgör inget hot mot människan. De anses varken vackra, mycket farliga eller söta och de har ett mycket lågt ekonomiskt värde per kilo. De har mycket litet skydd av lagen och det är nästan säkert att ingen polis eller veterinär skulle göra gällande det lilla lagstadgade skydd de faktiskt har, bara för en kycklings skull. Vi har funnit lastade kycklingtrailers som parkerats i direkt solljus i tre timmar medan lastbilsföraren lastade en andra trailer. Vi har blivit vittnen till kycklingbilar som anlänt till slakterier med en tredjedel av kycklingarna döda vid ankomsten. Eftersom de är värda så lite, är det mer ekonomiskt att överlasta bilarna och riskera att förlora 10–20 % av dem, än att ge dem tillräckligt utrymme i transportburarna så att alla kommer fram levande till slakteriet. Nära fransk-belgiska gränsen fann vi en kycklinglastbil där hela bottenraden var krossad av vikten från de överlastade burarna ovanför. Burarna placeras på trailern i tre rader och på sommaren får raden i mitten ingen luft ovanifrån, underifrån eller från vänster eller höger sida, varför många kycklingar kvävs. På vintern får emellertid mittraden värme och skydd i viss mån, medan kycklingarna som lastas i de yttre raderna utsätts för vind, regn och kyla.</p>
<h2>Psykiskt lidande</h2>
<p>Alla dessa fakta visar att långdistanstransporter orsakar en hel del onödig stress och fysiskt lidande. Djuren anländer till slakterierna extremt trötta, svaga och en del till och med brutna ben eller sår från att ha blivit trampade i en överlastad lastbil. Men låt oss inte glömma bort det psykiska lidande som djuren utsätts för, vilket ofta orsakar större smärta än det fysiska.</p>
<p>Kalvar som nyss separerats från sina mödrar transporteras i många timmar utan att uppmuntras av mammans lockrop eller varma mjölk.</p>
<p>Ston utsätts för stress när en hingst trakasserar henne i lastbilen. Tjurar tvingas att stå bredvid en annan okänd tjur, vilket ibland orsakar panik och skräck eller okontrollerbar aggression.</p>
<p>Får, ett flockdjur om råkar i panik om det isoleras, skiljs ofta från dess flock och tvingas att stå ensamt i marknadsinhägnader där människor hela tiden närmar sig, människor som det är skräckslaget inför, utan något utrymme för flykt eller möjlighet att undkomma.</p>
<p>Utslitna mjölkkor, som har tillbringat sitt liv med att ge mjölk och aldrig fått tillbringa tid med sina kalvar, tvingas nu att stå i många timmar på en lastbil utan att veta vart de förs.</p>
<p>Hästar, en art som vill ha personligt avstånd från andra som de inte känner, trängs ihop på lastbilar och tvingas att röra vid varandra sida vid sida i timmar.</p>
<p>Till marknaderna anländer djuren ofta tillsammans med sina kamrater eller sin unge som de har levt tillsammans med från början, varefter de sedan säljs till olika handlare och separeras, vilket orsakar stor oro och panik.</p>
<p>Hönor, nästan utan fjädrar från ett liv i en mycket liten trådbur, slits bokstavligen ut från sina burar och kastas in i transportburarna utan någon respekt eller försiktighet från den som hanterar dem.</p>
<p>Kalvar slås ofta på marknaderna av otålig personal eftersom de är för unga för att gå ordentligt själva, men de förstår inte varför de blir slagna eller hur de ska uppföra sig för att personalen ska sluta att vara hårdhänta mot dem.</p>
<p>Grisar, som är mycket nyfikna djur som först vill utforska sitt nya område och röra sig försiktigt framåt, slås och sparkas för att de ska gå snabbt in på ett okänt område.</p>
<h2>Slutsats</h2>
<p>Under de sex år som jag arbetat på heltid inom detta område, har jag insett att det finns djurskyddsproblem som utgör en så väsentlig del  av långdistanstransporterna att de helt enkelt inte går att lösa . Därför är jag fast övertygad om att långdistanstransporter av levande djur måste stoppas. Djur bör endast transporteras från gården till närmsta slakteri, utan stopp emellan. Köttet kan därefter transporteras till avlägsna länder.</p>
<h2>Bilaga 14</h2>
<h2>Transport av levande djur Vattning och utfodring</h2>
<p>föredrag av Jeremy James, ILPH, framfört till Djurtransportutredningen den 26 februari 2002, Stockholm</p>
<p>Jag tänker tala om utfodringen och vattnandet av de djur som transporteras levande till slakt. Jag tänker koncentrera mig på hästarna, eftrsom de är min specialitet.</p>
<p>Det finns EG-direktiv som anger att djuren ska utfodras och vattnas under transporten. Den här lagen har preciserats till ett krav om att djuren ska utfodras vid vissa intervall – åtta timmar – och skälet till detta är något som de flesta av oss kan förstå, att djuren behöver mat och vatten, grundläggande saker. Det som lagen dock misslyckas med att beskriva är hur det här ska gå till, utöver ett krav på att lastbilarna under vissa omständigheter för med sig vatten som djuren kan komma åt och att djuren får tillräckligt att äta och dricka vid utfodringsstationerna. Den delen av ekvationen har överlåtits till de mer praktiskt inriktade djurskötarna på plats – inte helt överraskande: det är ju främst en praktisk och inte en vetenskaplig fråga.</p>
<p>Men låt oss inte avfärda vetenskapens insatser, eftersom vetenskapen spelar en viktig roll när det gäller att avgöra hur mycket mat djuren ska ha – i det här fallet för att de ska hålla sig på benen.</p>
<p>När man talar om hästar i det här sammanhanget kan man utan att överdriva säga att en vuxen häst rent allmänt – beroende på kroppsbyggnaden – behöver runt 2 kg hö per 100 kg kroppsvikt. Jag vet att det inte är en exakt mängd: men den räcker gott till de flesta vuxna hästar för att hålla dem på benen när de inte är satta i hårt arbete. Detta innebär att en häst på 400 kg skulle behöva 8 kg hö under 24 timmar – enbart för att hålla sig på benen. När jag säger hö, så menar jag riktigt hö, bra hästfoder: torkat ängsgräs, fritt från damm och mögel.</p>
<p>Men får verkligen de hästar som transporteras till slakt den här mängden mat?</p>
<p>Låt oss titta närmare. Rent ytligt sett kan man ju anta att det inte kan vara så svårt att utfodra hästar, men i det här sammanhanget omges det hela av svårigheter.</p>
<p>Innan vi kan ta en titt på vad som händer på foderutfodringsstationerna måste vi först backa ett steg för att kunna studera en liten märklig anomali. Den ställer ofta till det för föraren själv. Lastbilschaufförer måste enligt lagen ta regelbundna raster – efter 4,5 timmars arbete – vilket ställer till med förvirring när det gäller den tid som djuren faktiskt transporteras. Räknas tiden då föraren tar sin rast inom åttatimmarsregeln eller ligger den utanför denna?</p>
<p>Och även om hans rast inte är längre än en kvart, eller rimligare en halvtimme, så finns det ingen minsta tidsgräns angiven för djuren.</p>
<p>Här har vi tappat bort en möjlighet, för när föraren stannar till på något motorvägscafé för den egna rasten, så finns där inget för djuren. Men när han stannar för att djuren ska få sin rast, så finns det inget där för honom. Med andra ord, så finns det ingenting vid foderutfodringsstationerna i kandidatländerna och i större delen av EU som lockar föraren att stanna och ge djuren en chans att äta och dricka vid de tillfällen när han kan och när båda behöver det.</p>
<p>När det handlar om hur det faktiskt går till på själva foderutfodringsstationerna anser jag att det bäst illustreras av en videofilm, så jag vill att ni tittar på den här filmen, som är sammansatt av några inspelningar jag gjort under det senaste året, varav den sista är från december 2001. Filmen är bara fem minuter lång, och innehåller ingen av de fruktansvärda scener som man allt som oftast får uppleva på de här ställena. ---</p>
<p>Under filmens första del kunde ni lägga märke till att lammen ”utfodrades” genom att man pressade in hö genom ventilationsgallret längs sidorna på den blå lastbilen. Det fanns fyra våningar med lamm i lastbilen med sammanlagt 600 individer. De var på väg från Polen till Italien. På grund av transportsättet kunde utfodringspersonalen inte nå den översta våningen, varför lammen där inte fick något alls att äta. Och inget enda av djuren fick något vatten på grund av vädret, då alla vattenslangarna var igenfrusna. Även om det finns anvisningar som säger att vatten måste finnas tillgängligt vid alla tider på dygnet, så är det ett faktum att detta inte kan åstadkommas på ett tillräckligt pålitligt sätt när temperaturen faller under fryspunkten, då slangarna som används för att flytta vatten från A till B fryser fast. På vintern får de flesta djur inget vatten alls.</p>
<p>Kalvarna i filmen var väldigt små och fick i det här fallet inte lämna landet de transporterades genom utan papper från den foderstation som låg närmast innan gränskontrollen. Papperen angav tydligt att kalvarna hade fått både hö och vatten, trots att både lastbilsföraren och foderpersonalen är väl medvetna om att kalvar i den åldern behöver mjölkersättning eller mjölk, och alltså varken äter hö eller dricker vatten.</p>
<p>Frågan man ställer sig då är om det verkligen är möjligt att utfodra småkalvar på rätt sätt under långa transporter? Innebär en papperslapp som säger att de har stannat till vid en foderstation att de enligt lagen kan få fortsätta sin resa? Är det detta lagen handlar om? Eller innebär den att det, eftersom det är omöjligt att utfodra djuren om de inte kan matas individuellt med mjölkersättning eller mjölk, att de transporteras illegalt eftersom djuren inte kan utfodras i enlighet med lagen?</p>
<p>Vilket leder mig in på hästarna.</p>
<p>Vem det än var som antog att det någonsin kunde gå an att utfodra djur genom ventilationsgaller har lämnat en pinsam fläck på hela hanteringen, en som gör mig, som lärare på University of Wales, speciellt skamsen. Mina elever är förfärade av tanken på att någon någonsin kan ha gått med på att det kan vara rimligt att utfodra djur genom ventilationsgaller.</p>
<p>Det finns absolut ingenting  som kan rättfärdiga något sådant. Det bryter mot det mest grundläggande i all djurskötsel som kräver att djuren utfodras under villkor som för det första ger dem tillräckligt att äta och för det andra låter dem komma åt maten utan problem och utan att behöva slåss för den.</p>
<p>Fordonens ventilationsgaller är konstruerade för ett specifikt syfte: att tillåta luft att passera igenom. Av det skälet kan de vara olika breda. En del är ganska breda, medan andra är så smala att det är svårt att överhuvudtaget pressa in något mellan dem. En del lastbilar har två rader med galler, det ena innanför det andra, genom vilka det knappt ens går att pressa in enstaka grässtrån och än mindre hö. Men det här är ju helt naturligt, eftersom de inte har konstruerats för att man ska pressa saker igenom dem: de är avsedda för ventilationen.</p>
<p>Men ändå körs de här lastbilarna regelbundet och transporterar hästar regelbundet och får dokumenterat att hästarna har fått vatten och blivit utfodrade, trots att till och med ett barn begriper att det inte går att vattna och utfodra dem genom de här gallren.</p>
<p>Tillåt mig att påpeka en annan sak som berör utfodringen av hästarna – och det här är något som vem som helst som haft med hästar att göra känner till – att om man går ut på en äng med hästar och har med sig en spann med foder, så är det en sak man kan förvänta sig och inget annat. Inom bara ett par minuter efter att hästarna har insett att du haft foder med dig, kommer spannen att befinna sig på andra sidan ängen, fodret kommer att vara utspritt över marken och hästarna kommer att angripa varandra.</p>
<p>Till och med hästar som känner varandra beter sig på det viset. Hästar som dessutom inte känner varandra är ännu mer benägna att bete sig så här.</p>
<p>Stressade hästar som inte har fått tillräckligt att äta och dricka, hästar som är utmattade av ansträngningen att försöka stå på en yta som rör sig på ett för dem oberäkneligt sätt, tenderar att bli mycket aggressiva vid utfodringen, några mer än andra. Det här är precis vad som händer med hästarna när de blir utfodrade på lastbilarna – de börjar ofta slåss när de försöker komma åt det foder som pressas in i alltför små mängder genom ventilationsgallren. Resultatet av det här är svåra skador. Jag har sett fruktansvärda rivsår, men det räddar ändå inte hästarna undan transporterna.</p>
<p>Den beräkning jag gjort på den mängd foder som gavs åt de rumänska hästarna i den film ni precis har sett är hyggligt korrekt. Varje häst fick 0,6 kg hö. De här hästarna bör ha vägt omkring 250– 350 kg styck. Enligt den tidigare matransonuppgift jag gett skulle var och en av hästarna behöva ungefär 6–7 kg hö under den tidsrymd de transporterades. 0,6 kg hö är den mängd hö man köper åt sin tamkanin i en djuraffär.</p>
<p>Det är inte tillräcklig mängd för en vuxen häst, oavsett om hästen är på väg till slakt eller inte.</p>
<p>Och nu till vattnet.</p>
<p>Somliga av de fordon som kör boskap genom Europa är väldigt sofistikerade maskiner. De har automatiska våningsplan som kan höjas och sänkas hydrauliskt; de har avdunstningssystem – för nedkylning av grisar – de har vattenautomater, och så vidare. Det gläder mig att man använder de här fordonen: jag ser det som väldigt positivt att de har vatten med sig.</p>
<p>Det är desto vanligare att de fordon som transporterar hästar är mindre sofistikerade och inte har några automatiserade anordningar alls. Faktum är att man ofta upptäcker att de som kör hästar inte gillar att ge hästarna vatten överhuvudtaget, eftersom man hävdar att hästar som får dricka under transporten drabbas av kolik. Ofta ber förarna utfodringspersonalen att inte ge hästarna vatten. Ändå vill de ha dokumenterat att de har fått vatten, så att man kan lämna landet med alla papper i ordning.</p>
<p>Jag vill inte uttala mig om kolik hos de hästar som körs till slakt, inte förrän jag har sett vetenskapliga bevis som bekräftat att det stämmer. Jag har själv transporterat hästar långa sträckor, men har aldrig någonsin haft problem med att hästarna drabbats av kolik, trots att de fått vatten ofta. *</p>
<p>Jag har redan påpekat att boskap som transporteras på vintern får klara sig utan vatten. Så vad händer under högsommaren?</p>
<p>I juni 2001 mätte jag temperaturen i en hästtransport som stod parkerad vid en foderstation. Temperaturen inne i fordonet – i golvnivå där jag höll termometern – var +43º. Jag kan bara gissa att temperaturen i nivå med hästarnas huvuden måste ha varit mycket högre med tanke på solskenet och dynamiken hos varmluft i rörelse. De nya fläktar som hade monterats på den här specifika lastbilen var avstängda. De flesta lastbilschaufförer stänger av fläktarna när fordonen står stilla – vilket är precis när fläktarna behövs som mest. De stängs av för att spara på batteriet och för att de bullrar. Hur som helst medverkar fläktarna ytterligare till att torka ut djuren där inne, även när de är påslagna. Att pressa luft över något har en uttorkande effekt.</p>
<p>När det gäller just uttorkade hästar, så har jag lagt märke till en sak. Oberoende av om de har färdats i 24 eller 48 eller 60 timmar eller mer, så reagerar de alltid mycket starkt på ljudet av rinnande vatten när de kommit fram till foderutfodringsstationerna.</p>
<p>Så om, och när, hästarna får vatten under transporten, så går det till på följande sätt: en liten rektangulär stålrörsram förs in genom ventilationsgallret. Ramen är ungefär 20 cm i fyrkant, med en fastsydd plastpåse som tillåter att den förs in genom ventilationsgallret. Ett stöd håller ramen på plats, varefter påsen fylls med vatten.</p>
<p>På grund av storleken kommer bara en häst i taget åt att dricka. Vanligtvis brukar man skjuta in fyra av de här påsbehållarna genom gallret på lastbilarna och beroende på om hästarna är fastbundna eller inte, eller om tjuderlängden tillåter dem att nå fram till vattnet, så kan det innebära att några får vatten och att några inte får det.</p>
<p>I vilket fall som helst innehåller ingen behållare mer än 2 liter vatten, av vilket det mesta spills ut av den som vattnar hästarna, eftersom det är svårt att få påsarna att passa eller att han inte kan få slangen tillräckligt nära, eller för att djurets huvud är i vägen eller att det slåss för att komma åt vattnet, eller för att djuren själva välter omkull behållarna, eller för att de inte kan fyllas på lika snabbt som djuren tömmer dem.</p>
<p>Jag uppskattar att högst 50 procent av hästarna får något vatten alls, och att ingen av dessa dessutom lyckas få i sig mer än kvarts liter var.</p>
<p>Här skulle jag vilja påpeka att en vuxen häst vid god hälsa – och nu handlar det om friska hästar, vilket är skälet till varför de exporteras för köttets skull – under goda omständigheter kräver minst 5 liter vatten per dag, vilket under stressande eller varma förhållanden stiger till 15–20 liter eller mer. Det här är försiktiga beräkningar.</p>
<p>För att sammanfatta: under vinterhalvåret får hästar som transporteras levande till slakt inget vatten alls, eftersom detta har frusit, och på sommarhalvåret, när temperaturen har stigit till +40ºC, får de – om de har tur – en kvarts liter vatten var.</p>
<p>Är det här att betrakta som en acceptabel nivå när det gäller djurskötsel?</p>
<p>Jag tycker inte det.</p>
<p>Jag skulle vilja säga att det inte under några som helst omständigheter kan uppfattas som särskilt god hantering. Jag är mycket bekymrad över att det här får pågå idag. Jag trodde vi hade passerat det här stadiet för länge sedan. Det är nästan omöjligt att tro att någon, någonstans, skulle kunna tycka att det var acceptabelt att utfodra transporterade djur genom ventilationsgaller.</p>
<p>Jag ser det inte som ett passionerat och ogenomtänkt argument. Jag tar upp frågan eftersom hanteringen är helt väsensskild från bra eller ens rimlig djurskötsel och fördömer därför metoderna helt och hållet.</p>
<p>Så vad ska vi göra?</p>
<p>Hur ska man utfodra och vattna grupper av djur på väg till slakt? Vilket är det rätta tillvägagångssättet?</p>
<p>Svaret på den frågan är att det inte finns något.</p>
<p>Det är alldeles för många variabler med i spelet för att masstransporterna av levande djur inte ska hemsökas av ständiga problem, åtföljas av hög olycksrisk och vara nedtyngda av lidande.</p>
<p>Det uppenbara är att färre personer på kortare tid än förut måste kunna hantera stora mängder djur för att de ekonomiska vinsterna ska kunna maximeras, och i takt med att mängden ökar kommer välfärden att minska.</p>
<p>Därför förstår man att lastbilarna stannar så kort tid som möjligt på stationerna: ibland kortare tid än fem minuter. Mycket sällan stannar de längre än 10 minuter. Så hela processen hastas fram – i synnerhet om det står lastbilar och väntar – och särskilt då på nätterna, när flest lastbilar anländer.</p>
<p>Detta leder till den uppenbara slutsatsen att masstransporten av levande djur till slakt varken är logiskt, praktiskt eller mänskligt hållbar och därför bör upphöra och att man istället avlivar djuren så nära deras ursprungsort som möjligt.</p>
<p>Förra året framfördes argument för en maximal övre gräns på 5 timmar för alla transporter som involverar levande djur på väg till slakt. Jag har själv i Skara talat för 24 timmar. Skälet till att jag angav 24 timmar var inte för att jag anser att det är en acceptabel tidsrymd, utan för att det tar tid att bygga slakterier som håller EU-standard. Slakt på hemorten kommer inte att kunna införas i brådrasket. Tyvärr måste processen delas upp i flera steg.</p>
<p>Men jag håller med om 5-timmarsprincipen.</p>
<p>Genom att man ordnar så att djuren inte får transporteras längre tid än så eliminerar man en hel rad problem i ett enda slag. Och jovisst, det kommer att leda till vissa ekonomiska förluster. Men de yttersta fördelarna hos dagens transporter av levande djur är ytterst få jämfört med de fördelar som lokal produktion och lokal slakt kan erbjuda, där lokalt genererade förtjänster kan gynna ett bredare samhällsliv på exakt motsatt vis mot det som utarmar det.</p>
<p>Jag ser ingen annan utväg.</p>
<p>Det ständiga pysslandet med lagar, ändrandet av direktiv och rop på tvångsåtgärder gör inget åt huvudfrågan. Det bara mildrar den.</p>
<p>Så länge som principen om långväga transporter av levande djur uppmuntras att fortsätta genom lagstiftningen kommer problemet bara att förvärras och skapa en mängd meningslöst och tidsödande arbete för kommissionens generaldirektorat för hälsa och konsumentskydd, vars medlemmar jag är säker på helst skulle avstå från det.</p>
<p>Men ännu viktigare är att djurplågeriet kommer att accelerera. Det vi kan göra är att ge bidrag till upprättandet av småskaliga slakterier, att se till att dessa blir EU-godkända och att sätta upp juridiska procedurer som begränsar de långväga transporterna till högst 5 timmar.</p>
<p>Med utgångspunkt från mina egna observationer på foderutfodringsstationerna kan jag bara fördöma det som sker som ett direkt misslyckande att hålla sig till ens de lägsta nivåerna av djurskötsel. Men jag avser inte att kritisera stationspersonalen och ägarna: det är klart att det finns både bra och dåliga sådana, men det var inte de som skapade problemet, de har bara ärvt det.</p>
<p>Jag skulle vilja tillägga att det arbete de är satta att utföra är både deprimerande och farligt. Jag har fått mina egna fingrar svårt bitna av hästar som snappat efter det hö som pressats in genom ventilationsgallren.</p>
<p>Jag har ännu inte sett djur bli utfodrade på en nivå jag skulle vilja beskriva som ens i närheten av tillfredsställande – och då har jag ändå observerat det här under en tidsrymd av tolv år.</p>
<p>Om jag skulle ställa mig själv frågan om den här hanteringen överhuvudtaget är laglig, så skulle svaret, om det gavs utifrån de nuvarande principer som författats av EU självt, bli tveksamt.</p>
<h2>Statens offentliga utredningar 2003</h2>
<p>Kronologisk förteckning</p>
<p>Systematisk förteckning</p>
<h2>Justitiedepartementet</h2>
<p>Förändringar i tingsrättsorganisationen. En utvärdering av sammanläggningar av tingsrätter 1999–2001. [5]</p>
<h2>Socialdepartementet</h2>
<p>Att samla och sprida kunskap om skadlig inverkan och framgångsrik rehabilitering. [1]</p>
<h2>Finansdepartementet</h2>
<p>Fördelningseffekter av miljöpolitik.</p>
<p>Bilaga 11 till Långtidsutredningen 2003. [2]</p>
<p>Egendomsskatter. Dämpningsregel för fastighetsskatten och sänkt arvsskatt. [3]</p>
<h2>Näringsdepartementet</h2>
<p>Bahandling av personuppgifter inom färdtjänsten och riksfärdtjänsten. [4]</p>
<h2>Jordbruksdepartementet</h2>
<p>Kännande varelser eller okänsliga varor? + Bilagedel. [6]</p>
