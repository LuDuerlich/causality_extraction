<h1>Sammanfattning och konklusioner av litteraturgenomgången</h1>
<h2></h2>
<p>Om språk och tänkande är olika saker men hänger ihop som en sammanhållen mental akt att processa vad som är i uppmärksamhetens fokus, då är det inte så meningsfullt att fråga sig om god läsning utvecklar generella kognitiva förmågor eller om förvärv av dessa förmågor beror på god läsning. Vi får anta att när tänkandet utvecklas, så påverkar det läsfärdigheten som en aspekt av tänkandet och när läsfärdighet utvecklas så blir tänkandet också mer utvecklat som en aspekt av läsfärdigheten. God läsfärdighet hör ihop med goda skolprestationer över lag.</p>
<p>Vad som särskilt utmärker goda läsare är ett rikt ordförråd och snabb igenkänning av fonem (språkets minsta betydelsebärande ljudenheter) och snabb igenkänning av ord. Att känna igen ord och fonem är en aspekt av automatiseringen av avkodningen, d.v.s. läsaren ägnar ingen kraft åt att läsa igenom bokstavsraden utan känner igen orden. Naturligtvis underlättar ett rikt ordförråd detta, då läsaren mer sällan ser ett tidigare okänt ord. Det finns barn som har svårigheter med läsning därför att de inte utvecklat automatiseringen. I sådana fall hjälper intensivträning med fonologisk avkodning (ljudning) bättre än andra metoder men för elever med god fallenhet för läsning sker automatiseringen av avkodningen och igenkänning av orden mer av sig själv och träning av ljudning behövs inte på samma sätt utan lästräningen kan gå direkt på innehållet i texterna. Elever som har svårigheter med läsning i tidiga skolår läser inte så gärna och de exponeras därmed mindre för idéer, nya ord och nya tankar och den svaga läsutvecklingen i tidiga år påverkar negativt skolprestationerna för kommande skolår. Det är därför mycket viktigt att tidigt fånga upp elever med svag läsutveckling och sätta in åtgärder i form av lästräning.</p>
<p>Vägen till god läsfärdighet går genom att läsa och skriva. Att läsa mycket utvecklar läsning och att skriva utvecklar läsning. Läsning utvecklar också skrivande. En form för läsutveckling som i ökande grad tillämpas är boksamtal, dvs. att elever och lärare i grupper samtalar om den lästa texten och läraren leder samtalen i en analytisk och systematisk riktning. Att boksamtal fungerar och förbättrar läsning finns inte säkert belagt i något forskningsprojekt men det finns forskning med klassrumsobservationer om boksamtal och det finns hos lärare erfarenheter, både positiva erfarenheter av att det tycks utveckla läsfärdigheten och negativa erfarenheter av vad som kan gå snett.</p>
<p>Om det inte finns belägg för att boksamtal där eleverna är med på noterna och inte gör motstånd utvecklar läsfärdigheten, så bör vi ändå kunna sluta oss till att det fungerar genom att ställa upp premisser av belagda forskningsfynd och använda den giltiga slutledningsformen modus ponendo ponens  dvs att om  p så  q och  p: alltså  q. (gäller också för flera premisser för p, som om  p1 + p2 + p3 etc. så  q och  p1 + p2 + p3 etc.: alltså  q.</p>
<p>Om  det är sant att vi lär oss bäst i zone of proximal devlopment  där nytillskott av kunskap, som vi ännu inte erövrat förankras i den kunskap vi redan har och om  det är sant att vägledning i dialog med någon som besitter kunskapen stödjer lärandet och om  det är sant att eleverna bäst motiveras av att läsa texter de själva valt med vägledning av vuxen och om  det lärande vi eftersträvar med aktiviteten är lärande till läsförståelse så följer att:</p>
<p>Om  läraren finner litteratur som eleverna själva vill läsa och som har den egenskapen att den ger nytillskott till vad eleverna redan känner till och som är förankrat i deras förkunskaper, och om läraren för systematiska och analytiska samtal om dessa texter med eleverna, så  gynnar detta elevens lärande till läsförståelse.</p>
<p>Formerna för boksamtal varierar. De kan ske muntligt i små grupper och det kan också ske skriftligt och då ofta med hjälp av datorer. Lärare som leder boksamtal och som redovisr sina erfarenheter på nätet rapporterar att de använder program av typen learnloop  eller liknande för att kommunicera om lästa texter med och mellan eleverna i klassen.</p>
<p>Boksamtal kan gå snett. Eleverna kan ogilla texterna som läses och t.ex. hävda att ”majjen har valt dem för att vill att vi ska ha tråkigt” eller liknande. Textval som bara följer invanda konventioner eller som någon vuxen valt utan höra elevernas röst är en källa till misslyckanden liksom att lärare ryggar för teman som eleverna tar upp eller inte lyssnar till dem i samtalen. Vi kan anta att den som senare i livet kommer att läsa litteraturens klassiker med läslust är den som utvecklat läslust genom att i tidiga år läsa den litteratur hon/han själv väljer att läsa och det egna valet kan givetvis vara inspirerat av en rådgivande lärare eller annan vuxen. Det finns texter som både kan betraktas som klassiska eller ”god litteratur” och som barn också är mycket förtjusta i, som t.ex. Pippi Långstrump. Det finns också litteratur som väcker läslusten hos vuxna som inte är så vana läsare och som kan tänkas vara ingångar till fortsatt läsande därför att berättelsen är fångande som t.ex. Pippi Långstrump för vuxna, dvs. Lisbet Sallander. Det är något kontroversiellt i vilken grad eleverna bör få välja den litteratur de vill läsa och föra boksamtal om och i vilken mån den bör vara mer lärarstyrd. Under alla förhållanden skall det vara litteratur som fångar eleverna och inte bara vara styrt av konventioner utan lyhördhet för elevernas önskemål * * *</p>
<p>Flickors skolprestationer är genomgående större än pojkars och deras läsfärdighet är mer utvecklad i varje ålder i skolan. Skälen till detta är flera. Såväl ontogenetisk biologi och neurobiologi är delförklaringar och det finns också sociala omvärldsfakorer. De biologiska faktorerna och de sociala faktorerna förstärker ömsesidigt varandra. Flickor läser och skriver också mer än pojkar.</p>
<p>Eftersom uppväxande flickor i varje ålder är närmare sin vuxenstatus än pojkar är i längd, vikt, styrka, hjärnans utveckling etc. och avståndet till pojkarna är som störst i senare åren av grundskolan och med tanke på flickors neurobiologiska försprång i språkutveckling, allt detta i kombination med sociala genusfaktorer som viljan till anpassning etc. så är det inte konstigt att flickors skolprestationer är bättre än pojkars och att de därmed vinner kampen om att komma in på de mest attraktiva gymnasieskolorna och programmen. I många länder i världen finns fler illitterata och lågutbildade kvinnor än män och i de fallen beror det på att kvinnor inte ges samma rättigheter och möjligheter till skolgång och fortsatt utbildning. När socialt bestämda hinder för flickors skolgång och vidare utbildning avlägsnas, då gynnas flickor i utbildningssystemet och det finns en tendens att försprånget från skolan går i riktning mot att också gälla i högskoleutbildningen i ekonomiskt utvecklade demokratiska länder.</p>
<p>Ingen tillgänglig forskning pekar ut metoder för att stärka pojkarnas position i skolan men en del av den forskning som finns kan ge antydningar om vägar att gå. om  läsutveckling gynnar språkutveckling och om  språk och tänkande hör ihop och om  förbättrad läsning förbättrar resultat i alla ämnen och om  pojkar är mindre benägna än flickor att frivilligt läsa och om människors beteende kan styras genom morot och piska – så : kan pojkars skolresultat förbättras med morot och piska att stärka sin läs- och skrivutveckling. * * *</p>
<p>Vilka morötter kan vi då finna? Den första, och som Skolinspektionen också pekar på, är att eleverna är med och väljer attraktiva texter. Som tidigare sagts – den som senare kommer att läsa klassikerna av läslust är de som tidigare väckt sin läslust genom att läsa texter de själva valt. En annan är i vilka former och vilka media läsningen och skrivningen äger rum. Datoranvändning ökar både läsningen och skrivandet och flera lärare som arbetar med boksamtal rapporterar på nätet om olika slags datorbaserade uppgifter med skriftliga och muntliga dialoger, de skriftliga över datornät, som de använder. Pojkars läsning och skrivande och reflektion om det lästa bör kunna öka om läsningen och skrivandet handlar om sådant som engagerar dem.</p>
<p>Från morötter till piska, vilka piskor är påkallade. En del gäller eleverna själva, andra gäller skolledningar och lärare. Skolor skall ha skyldighet att ha lärare med hög kompetens i läsutveckling och vid behov fortbilda lärare i det. Skolledningar skall vara skyldiga att se till att alla elevers läsutveckling regelbundet mäts och att sätta in tidiga åtgärder i form av intensiva träningsprogram för lässvaga elever. Eleverna skall vara skyldiga att delta i dessa program och de skall vara skyldiga att delta i all den lästräning som skolan föreskriver. * * *</p>
<p>Den normativa vägledningen från den samlade bilden av forskningen om läsutveckling, skolprestationer och skillnader mellan flickor och pojkar är att det som kan stödja läsutvecklingen och därmed språkutvecklingen och tänkandet är ett ökat fokus på läsning, på skrivning och på reflektion och samtal om texter i skriftlig och muntlig form. Textval, uppgifter och medial form bör väljas så att de attraherar flickor och pojkar.</p>
<p>Slutsatserna är inte särskilt omtumlande. Vi vet sedan förut att övning ger färdighet och alla träningsprogram inte är lika bra och att vissa passar för en del och andra passar för andra. Det finns inte skäl att förvänta att någon forskning skulle säga emot detta.</p>
<h2>Hur ska ett ökat fokus på läsning och skrivning stimuleras i vårt gällande styrsystem?</h2>
<p>Den gällande målstyrningen innebär att såväl målen i ämnen som betygskriterier är allmänt formulerade och att detaljerade föreskrifter om innehållsliga moment saknas. Skolorna ges alltså ett erbjudande att med omfattande frihet själva utveckla kurser som leder eleverna till målen. Med denna frihet läggs också ett professionellt ansvar på skolorna och deras ledningar, ett ansvar som ytterst läggs på huvudmannen dvs. kommunen eller skolans ägare. Huvudmannen behöver, för kunna ta sitt ansvar, förvissa sig om att varje skolenhet har en pedagogiskt aktiv ledning, kompetent personal och att den driver en meningsfull lokal skolutveckling. Hur framgångsrik den svenska skolan är eller blir beror på den pedagogiska praktiken på lokal nivå. Den centrala skolpolitikens och skoladministrationens uppgift bör då vara åtgärder för att stimulera den lokala skolutvecklingen.</p>
<p>Att se läraryrket som en profession är nödvändigt med det styrsystem vi har och i en profession fortbildar sig utövarna kontinuerligt. Skolor skall därför erbjuda lärare fortbildning och en ett område för fortbildning är läs- och skrivutveckling. Inte bara i Sverige utan i de allra flesta demokratiska länder hävdas i den politiska debatten och på tidningarnas ledarsidor att skolan är i kris, att landets framtid som kunskapsbaserad ekonomi kommer att förlora sin konkurrenskraft och våra barnbarns framtid är hotad. En orsak som brukar lyftas fram till sakernas tillstånd är lärarutbildningens kvalitet. I Sverige är bulken i lärarutbildningen ämnesstudierna i undervisningsämnena och den sker vid universitetens ämnesinstitutioner. Dessa brukar sällan anklagas för att hålla låg kvalitet. Den gemensamma tiden för pedagogiska studier utöver den specifika ämnesdidaktiken är tre terminer och under dessa trängs vid de flesta lärosäten samhällsvetenskapligt orienterat stoff inom utbildningens historia, filosofi och sociologi och skolsystemets framväxt och styrning, och psykologiskt stoff om utvecklingspsykologi, kognitionspsykologi, motivationspsykologi etc. och didaktiskt stoff om allmän didaktik, läroplansteori, lärandeteori, specialpedagogik, kommunikation etc.</p>
<p>Det säger sig självt att den pedagogiska utbildningen inte kan förbereda den blivande läraren för varje situation som kan uppstå i ett klassrum och att den inte åstadkommer fullfjädrade helt professionella lärare utan att det också behövs erfarenhet och i kollegialt samarbete, reflektion över den pedagogiska praktiken och kontinuerlig fortbildning. Det förekommer samarbete mellan skolor och högskolor universitet med utvecklingsprojekt och praxisnära forskning. Ökade sådana samarbeten är påkallade för den lokala skolutvecklingen.</p>
<p>Avslutningsvis vill jag skissera ett sådant samarbetsprojekt föranlett av resultaten av denna litteraturgenomgång.</p>
<h2>En experimentell studie av samtal om text</h2>
<p>Steg ett:  Identifiera framgångsrika försök med boksamtal, försök som förutom att vara framgångsrika är olika i metoder för textval, i mediala former, i systematik för textanalys och i metoder för anpassning till ålder, kön och förkunskapsnivå.</p>
<p>Steg två:  Välj ut skolor som är viliga att i samarbete med en högskoleinstitution delta i studien.</p>
<p>Steg tre:  Kopiera de framgångsrika projekten i deltagande experimentskolor. Undervisande lärare och forskare från högskola dokumenterar kontinuerligt vad som sker och vidareutvecklar och modifierar metoderna för boksamtalen. En nivåmätning av ordförråd, ordigenkänning, läsflyt och läsförståelsekapacitet görs före experimentet och en görs efter.</p>
<p>Steg fyra:  Identifiera faktorer som medverkat till positiva och negativa resultat och faktorer som är irrelevanta för resultaten.</p>
<h2>Slutligen</h2>
<p>Fram till 1900-talet var kunskapen i latin symbolen för studiebegåvning. Därefter intog matematiken denna symboliska ställning som tankekraftens och studiebegåvningens markör. Min gissning är att vi inom en ganska snar framtid får en ny sådan symbolisk markör, nämligen den textanalytiska förmågan och den till denna nära kopplade förmågan att skriva klart och tydligt.</p>
<h2>DEL 2</h2>
<h2>Resultatuppföljning i en skolkommun</h2>
<p>Bo Sundblad</p>
<h2>Sammanfattning</h2>
<p>Viktiga punkter från resultaten av kommunstudien avseende elever i årskurs 8 och 9 i sammanfattning:</p>
<p>• Flickor har som grupp något bättre betyg än pojkar i årskurs 9.</p>
<p>• Fler flickor än pojkar har uppnått hög kvalitet på sin läsförmåga (punkt 18a) – 72 % av alla flickor, att jämföra med 64 % av alla pojkar.</p>
<p>• Det finns som förväntat ett starkt positivt samband mellan elevers läsförmåga och elevers meritvärde.</p>
<p>• Bland de elever som inte uppnått hög kvalitet på sin läsförmåga har flickor i genomsnitt betydligt lägre meritvärde än pojkar. I gruppen elever som inte läser frivilligt hade flickorna 157 medelmeritpoäng jämfört med 164 för pojkarna. Om man använder ett mindre problematiskt mått, än medelmeritpoäng, var 64 % av flickorna i denna grupp behöriga till gymnasiet, jämfört med 79 % av pojkarna.</p>
<p>• Ett annat mått av intresse för skolans uppdrag är ”betyg i alla ämnen”, dvs. minst godkänt i alla ämnen. I gruppen som inte läser frivilligt hade 49 % betyg i alla ämnen, jämfört med 45 % av flickorna i denna grupp.</p>
<p>• Bland de elever som inte uppnått hög kvalitet på sin läsförmåga finns en mindre grupp som uppvisar för elevernas ålder mycket låg läskvalitet: lägre än vad som förväntas av elever i årskurs 3. I denna grupp återfinns fler flickor än pojkar: 8 % är flickor och 4 % pojkar.</p>
<p>När man granskar elever med låg läskvalitet (det rör sig inte om dyslexi) dyker de vi skulle kunna kalla ”flickorna som inte syns” upp. Då de inte dykt upp i tidigare statistik skulle vi också kunna benämna dem ”de osedda flickorna”.</p>
<h2>Empirin för denna studie</h2>
<p>Studien bygger på individdata från kommunala instrument som använts för bedömning av läskvalitet och betyg. Materialet omfattar 6 av 9 avgångsklasser vid 6 högstadieskolor i en kommun i Mälarregionen från vårterminen 2009. I den del som avser läskvalitet och betyg på individnivå baseras materialet på uppgifter från höstterminen 2009, för 5 klasser i åk 8 och 6 klasser i åk 9 från samma skolor.</p>
<p>En vital delen av den empiri som vår studie grundar sig på utgörs av betygen i kombination med införandet av resultatstyrning som ekonomiskt styrsystem krävde en övergång till kunskapsrelaterade betyg, ett system där betygen sätts i förhållande till en i förväg definierad kompetens. Det förutsätter också att lärarna konstruerar prov som ger underlag för att bedöma om eleven kan det politikerna beslutat att de har rätt att kunna. Det förutsätter vidare att lärarna ges tid att stämma av sina bedömningar mot varandra så att de når en rimlig nivå av bedömaröverensstämmelse.</p>
<h2>Validitet meritvärde</h2>
<p>När det gäller betygens validitet är det i dagsläget mycket svårt att yttra sig. Resultatstyrningen och övergången till kunskapsrelaterade betyg skapar i och för sig förutsättningar för en påtaglig höjning av validiteten, men det är fortfarande oklart i vilken utsträckning reformen genomförts i praktiken.</p>
<p>I det relativa betygssystemet fanns inget krav på en överensstämmelse mellan de politiskt beslutade målen i läroplaner och kursplaner och det som mättes eller bedömdes (se Lindes del). Huruvida ett standardprov i svenska åk 9 i grundskolan 1982 prövade det som stod i grundskolans läroplan var en icke existerande fråga.</p>
<p>I Lpo 94 och Lpf 94 råder det omvända förhållandet, att eleverna tillerkänns en rättighet, en ”kunskapsrätt”, att nå de kvalitativt formulerade mål som den politiska nivån har fattat beslut om, vilket skärper kravet på valida bedömningar som en central del av kommunernas utvidgade ansvar för elevernas resultat; att alla som lämnar åk 9 kan det de har rätt att kunna.</p>
<p>Samtidigt som validiteten är avgörande för att resultatstyrningen ska fungera är den alltså också avgörande för elevernas och föräldrarnas möjligheter till insyn och rättsäkerhet.</p>
<h2>Reliabilitet</h2>
<p>Vi kan även tala om pålitligheten i bedömningarna i termer av intersubjektivitet eller, i vårt sammanhang, ”bedömaröverensstämmelse” som fungerar bra för att fokusera på företeelsen.</p>
<p>I den kommun vi studerat är det, som i de flesta andra kommer, ovanligt med sammankomster kring bedömaröverensstämmelse i samband med betygsättning. Det enda instrument som finns för att eventuellt kunna påverka bedömaröverensstämmelsen är de nationella proven. Men den funktionen hos de nationella proven är i provkonstruktörernas ögon perifer (se Skolinspektionens granskning 2010 av nationella prov).</p>
<p>När det gäller reliabiliteten i samband med betygsättning finns dessutom ett problem som Leif Davidsson pekade ut i SOU 2007:28 ”Tydliga mål och kunskapskrav i grundskolan”. Nämligen att referenspunkterna för den kunskapsrelaterade betygsättningen är så illa skrivna att de inte fungerar. Riksdagens beslut att anta prop. 2008/09:87 Tydligare mål och kunskapskrav – nya läroplaner för skolan, syftade till att komma till rätta med dessa problem. Vad utfallet blir är fortfarande en öppen fråga.</p>
<p>Trots dessa väl kända problem används betygen regelmässigt som resultatmått i samband med jämförelser mellan skolor och kommuner och som underlag för resultatstyrningen.</p>
<p>Att betyg satta med en problematisk validitet och reliabilitet dessutom slås samman till ett ”meritvärde” leder till att validiteten och reliabiliteten blir än tunnare.</p>
<p>Vi är väl medvetna om dessa felkällor när vi använder oss av betygen och meritvärdet som den ena variabeln i denna studie.</p>
<h2>Bedömning av läskvalitet</h2>
<p>Den andra variabeln som vi använder är läskvalitet bedömd utifrån ett läsutvecklingsschema som är ett av de få väletablerade instrumenten för att bedöma läskvalitet inom kunskapsstandardmodellen. Med kunskapsstandardmodell avses här den modell som vårt nuvarande betygssystem representerar; dvs. ett kunskapsrelaterat betygssystem. När det i texten refereras till den mättekniska traditionen åsyftas den tankemodell som låg till grund för det förutvarande relativa betygssystemet.</p>
<h2>Instrumentets bakgrund</h2>
<p>Den vetenskapliga bakgrunden till läsutvecklingsschemat är ULL – projektet (Utvecklingspsykologisk granskning av Läsning och Läslärande) SÖ-projekt 2091 (1977–1981). Forskningsprojektet var ett av de större under denna period. Vetenskaplig ledare var prof. Åke W. Edfeldt. Pedagogiska institutionen, Stockholms universitet.</p>
<p>Huvudresultaten av forskningsprojektet var dels en teori om läsning presenterad som ”Läsprocessmodellen” dels ett bedömningsinstrument benämnt läsutvecklingsschemat.</p>
<p>Ytterligare resultat från Ull-projektet är identifieringen av fenomenen, förförståelse, mekanisk avläsning utan läsförståelse. Vidare utvecklade forskningsprojektet begreppet ”läsutveckling”. Forskningsinsatsen lyfte också fram behovet av fortsatt läsundervisning efter åk 3. Den allmänna uppfattningen 1980 var att läsundervisningen var avslutad i åk 3 och att det då uppnådda läsbeteendet ej behövde vidareutvecklas ytterligare.</p>
<p>Projektet kom även att ge stöd för resultaten från det parallella forskningsprojekt som under prof. Ragnhild Söderbergs ledning visade att man mycket väl kan låta barn börja lära sig läsa och skriva före åk 1. Dessutom var projektet tidigt ute med att behandla frågan om läsningens effekt på tänkandet. Slutligen öppnade forskningsinsatsen för en bredare förståelse av lässvårigheter, t.ex. att undervisningen kan skapa lässvårigheter. Bland annat kan ett för stort fokus på själva tekniken, av kodningen, bidra till att innehållet/budskapet tappas bort.</p>
<p>Teoribasen utgjordes bland annat av Chomsky och Vygotsky. Från Chomskys teoribildning hämtades sättet att betrakta läsning som ett språkligt fenomen och som en naturlig vidareutveckling av den språkliga förmågan och hans föreställning att både språklig förmåga och språkligt lärande är förståelsestyrt. Det vill säga att läsning är en förståelsestyrd process.</p>
<p>Av Vygotsky influerades projektet till att betrakta läsning en kulturell artefakt – en kulturprodukt – som förutsätter kulturkompetens. Detta synsätt är en del av teoribakgrunden till begreppet ”förförståelse” som är centralt i beskrivningen av läsprocessen. Från den kulturhistoriska skolan hämtades också stöd för beskrivningen av hur den skriftspråkliga förmågan skapar artefakterna ”abstrakt” och ”hypotetiskt tänkande”. Liksom föreställningen att läsning lärs</p>
<p>Ull-projektets teoretiska utgångspunkter renodlas på ett förtjänstfullt sätt i Skolverkets instrument för bedömning av läs- och skrivkvalitet ”Nya Språket lyfter” 2008, där de kallats det interindividuella perspektivet.  Med interindividuell menas mellan människor, att läsningen lärs i samspelet mellan människor. utifrån den utgångspunkten blir läsningen en del av kulturen, en kulturell artefakt. Med intreoindividuell menas i individen.</p>
<p>Den kunskap som forskningen till dags dato bidragit med vilar på flera olika perspektiv. På ett övergripande plan kan de här perspektiven grupperas i två huvudtyper. Den första huvudtypen har individen i fokus, så kallade intra-individuella  perspektiv.  Dessa har med tiden vuxit sig starka inom forskning om läs- och skrivsvårigheter. Under de senaste trettio åren har forskningsarbetet till mycket stora delar inriktats mot studiet av fonologiska aspekter som fonologisk medvetenhet och studiet av biologiska och neurologiska orsaker till uppkomsten av svårigheterna. Den andra huvudtypen av perspektiv, så kallade inter-individuella  perspektiv,  har å andra sidan fokuserat läsandet och skrivandet som det pågår i samhället. Framträdande frågeställningar inom detta perspektiv rör hur läsande och skrivande lärs in och utvecklas i den kultur och det samhälle man lever i, hur det används i olika situationer, vilka funktioner det fyller i en människas liv. Huvudfokus har inom dessa inter-individuella perspektiv legat på studiet av det som brukar kallas för normal läs- och skrivutveckling. (s. 12)</p>
<h2>Instrumentet</h2>
<p>Ett av de metodiska val som prof. Edfeldt gjorde inför ULL-projektet var att man skulle låta erfarna lärare få möta ny teoribildning och själva utveckla sin praktik, i stället för att forskare som experter skapade en metodik åt dem. Detta visade sig var lättare sagt än gjort eftersom själva ansatsen innehöll ett stort vuxenpedagogiskt problem. Att det skulle finnas grundantaganden, dvs. teorier, bakom varje metod var för de ca 100 deltagande lärarna en ovan tanke. Än ovanare var tanken att de själva skull kunna ta del av teorier och ur dessa själva utveckla läsundervisningsmetoder. Det kunde bara experter göra och de ville inte ta del av någon teori.</p>
<p>Att man med hjälp av olika teoribildningar skulle kunna upptäcka att elever eventuellt gjorde något annat när den lärde sig läsa, än det läsläran föreskrev, och att det skulle kunna gå att ta reda på vad, var svårt acceptera. Därför startade projektet i att försöka bygga upp nyfikenhet. Vi bad helt enkelt de deltagande lärarna tala om för oss hur de såg att eleverna blev bättre på att läsa. Vi hade nämligen i den första fasen av klassrumsobservationer sett att det är något av en överlevnadsfråga för enskilda lärare – att själv kunna se att eleverna utvecklas.</p>
<p>Alla, oberoende av yrke, behöver kunna se effekten av sin egen arbetsinsats. Detta är klassiskt inom organisationsutveckling.</p>
<p>A Klara och tydliga mål.</p>
<p>B Möjlighet för den enskilde att se att man når målen.</p>
<p>C En arbetsledning som hjälper de anställda att nå målen.</p>
<p>Saknas en av dessa tre förutsättningar blir organisationen ett hot mot den enskilda individens mentala och kroppsliga hälsa.</p>
<p>När lärarna flyttade fokus från sin undervisning till det eleverna gjorde uppstod ett spontant intresse hos dem för att vidga sin metodiska repertoar. De principer som Chomskys och Vygotskys teorier öppnade för blev intressanta på ett annat sätt och en viss metodutveckling kom i gång. För att förstärka perspektivskiftet formulerades begreppet ”Läsutveckling”, som har sin teoretiska grund i såväl Chomskys som Vygotskys teoribildning.</p>
<p>Många har egen erfarenhet av att barn lär sig att lyssna och tala på nästa lika många olika sätt som det finns barn. Med den utgångspunkten är det troligt att många elever inte gör det läraren har tänkt sig. Då är det pedagogiskt klokt att först ta reda på vad barnet gör och hur det tänker, innan man går vidare i arbetet med att stödja och stimulera barnets lärande.</p>
<p>Det gemensamma språkbruket och de beskrivningar som lärarna gemensamt formulerade gav en noggrannhet i uppföljningen som ökade viljan till metodutvecklingen. Det gick fort och enkelt att kontrollera vad som gav resultat eller inte.</p>
<p>Lärargruppen i projektet använde olika metoder. Huvuddelen arbetade med läslärabaserad metod, en del med LTG (läsning på taktsgrund, se vidare i Lindes del) och en del med egna varianter. Alla metoder som utvecklade elevernas läskvalitet kunde följas upp och metodutvecklas med det instrument lärarna efter hand tagit fram i samverkan med projektledningen.</p>
<p>Genom att bedömningsinstrumentet tagits fram i denna varierade praktik var det inte bundet till en viss undervisningsmetod till skillnad från huvuddelen av lästesterna som är metodberoende.</p>
<h2>Fortsatt utveckling av instrumentet</h2>
<p>I den version av läskvalitetsinstrumentet som publicerades 1981 har punkt 12 följande formulering: ”Snabbljudar” men fastnar och ljudar vissa förhållandevis enkla ord”. Detta är en ganska vanlig variant av mekanisk avläsning. Just detta att eleven fastnar på enkla ord förklaras ofta av att förståelsen slår igenom och stör den i övrigt enbart avkodande eleven. 1981 var fenomenet mekanisk avläsning utan läsförståelse så vanligt att lärarna och projektledningen betraktade dåvarande punkt 12 som ett naturligt steg i utvecklingen. 1989 kom vi i kontakt med Emilia Ferreiro som empiriskt visade att mekanisk avläsning aldrig förekom hos barn som lärde sig läsa innan de började skolan. Vi insåg då att mekanisk avläsning nog borde betraktas som något onaturligt. Detta är ett av de vetenskapliga skälen till vidareutvecklingen av instrumentet 2000– 2001.</p>
<p>Instrumentet skapades för att knyta ihop teori och praktik och för att utveckla arbetssättet och fyller fortfarande den funktionen i dag. Men lärarna i ULLprojektet hade börjat följa upp resultaten i sina klasser med LUS utan att projektledningen visste om det. Till att börja med var vi emot det, eftersom en hel del forskning visat negativa effekter av resultatuppföljning. Det som i dag formulerats som kunskapsstandardmodell fanns inte 1981, alternativet till den mättekniska traditionen var ännu inte formulerat.</p>
<p>Vi insåg behovet av verktyg för att redovisa det duktiga lärare gör och möta lärares privata behov av att se resultat. Vi insåg också att det behövdes ett alternativ till de etablerade testen. Men frågan var om man i skolvärlden skulle se och förstå skillnaden?</p>
<p>I dag med facit i hand kan vi svara. Några få såg den men de flesta kunde, och kan, inte uppfatta skillnaden mellan ett alternativ till testerna och testerna, eftersom de blandar ihop instrument och funktion. Det visar sig när de talar LUS-testet, eller förvränger beskrivningen av instrumentet så det felaktigt framstår som ett test och sedan dessutom påstår att det är ett mättekniskt test.</p>
<p>Den fortsatta utvecklingen av instrumentet genomfördes 1998– 2001 med utgångspunkt i den kunskap som då fanns inom kunskapsstandardmodell traditionen.</p>
<p>Vi ställde frågan:</p>
<p>Vad behöver lärare för att kunna göra bedömningar inom denna tradition med en godtagbar nivå av bedömaröverensstämmelse? Vilket i sak är samma fråga som vad som krävs för att kunna sätta betyg i det nuvarande betygsystemet. Vi såg till att lärarna fick det de behöver för att kunna sätt betyg: betygligt tydligare skrivningar av referenspunkterna för bedömning, tydliga ramar för hur bedömningarna skall göras, gott om konkreta exempel och illustrationer på video, en teoretiskt förankrad och strikt begreppsapparat.</p>
<p>Genom att mycket av det lärarna saknar i samband med betygsättning ingår i bedömningsinstrumentet för att bedöma läskvalitet, och detta dessutom har ett uttalat krav på att bygga upp en bedömaröverensstämmelse, går det att diskutera bedömningarna. Om bara någon har tillgång till den bok som är förutsättningen för att kunna använda instrumentet och kalibrera olika bedömningar, uppstår den nödvändiga diskussion som krävs för att lärargruppen skall kunna ta sig upp till en professionell nivå.</p>
<p>Den som inte känner till området bedömning och inte heller känner till de två paradigmen, mätteknisk modell och kunskapsstandardmodell, kan lätt få intryck av att betygsfrågan är oproblematisk när det gäller likvärdighet, medan det finns en livlig diskussion runt kvalitetsbedömning av läskvalitet, och dra slutsatsen att det är något fel på instrumentet, fast det i själva verket oftast är tvärt om.</p>
<p>Ett påtagligt problem är den kvardröjande synen på lärarna från den mättekniska traditionen. Att lärare behöver tid för att lära sig ett tidsekonomiskt instrument tappas ofta bort (det framkommer i Näslunds intervjuer) I den översikt över instrumentet på 2 A4 sidor tvingades vi skriva dit följande text:</p>
<p>På förekommen anledning  vill vi påpeka att denna översikt över punkterna inte ensam räcker som underlag för att LUS-placera elever. För att nå en rimlig nivå av bedömaröverensstämmelse krävs tillgång till böckerna om LUS och att man på skolan talat sig samman kring kriterierna. Som stöd i arbetet med att bygga upp en rimlig nivå av bedömaröverensstämmelse finns även två videofilmer och en CD-rom skiva.</p>
<p>Ändå förkommer det allt för ofta att en lärare får den tvåsidiga A4:an i sin hand och uppmaningen ”bedöm hur dina elever läser”.</p>
<p>Många lärare ondgör sig över denna upplevelse. Och ur en aspekt är den stora svagheten med instrumentet att det förutsätter en lärare känner till övergången till resultatstyrning och har ett visst kunnande när det gäller bedömning.</p>
<p>Som framgår av texten ovan är huvuddelen av den kritik som riktas mot bedömningsinstrument LUS en kritik som med all rätt bör riktas mot instrumenten i den mättekniska traditionen. Huvuddelen av de problem som finns i tester finns inte i instrumentet LUS.</p>
<p>En lite udda kritik mot bedömningsinstrumentet är att det inte innehåller några metodiska anvisningar om t.ex. litteraturpedagogik, vilket ligger i sakens natur, eftersom det är ett renodlat bedömningsinstrument och som sådant metodneutralt. Kritiken bygger på ett grundläggande missförstånd när det gäller nuvarande läro- och kursplaner som explicit förespråkar metodisk frihet som en viktig del av lärarnas professionalitet.</p>
<h2>Översikt över instrumentet: Nya Läsutvecklingsschemat aug 03.</h2>
<p>Fas 1 UTFORSKANDE</p>
<p>Barnet håller successivt på att tillägna sig läsförmågan i texter med få ord på varje sida, oftast med innehållsbärande bilder. I sökandet efter innehållet ,  budskapet  kräver den förståelsebaserade avläsningen  stor energi och uppmärksamhet. Från och med punkt 11 har barnet tillägnat sig fungerande lässtrategier och befäster nu sin läsförmåga med omfångsrikare texter med färre bilder. Successivt minskar fokus på avläsningen. 1. ”Läser” (hittar) och skriver (avbildar) sitt namn. 2. Känner till läsriktningen. 3. Visar att de upptäckt att det skrivna ”går att säga”. 4. Läser bekanta ord i texter med hjälp av ordbilden. 5. Listar ut nya ord med hjälp av de ord barnet har mött tidigare. 6. Tar hjälp av bokstäverna (t.ex. första bokstaven) för att avläsa ord i texten. Korrigerar sig själv ibland. 7. Tar vid behov effektiv hjälp av bokstäverna i sin läsning. Självkorrigering vanlig. 8. Kan ersätta en  tala-lyssna-situation med en skriva-läsa. 9. Tar effektivt hjälp av ljuden för att läsa ut längre, obekanta ord. 10. Använder och växlar mellan ändamålsenliga strategier* för alltmer funktionell läsning av enkla texter. *(Exempel på strategier: ordbilden (p 4), listar ut nya ord med hjälp av de ord man redan förstår (p 5), tar hjälp av bokstäverna (p 6), tar hjälp av ljuden (p 9). 11. Läser stapplande mer text och tar sig fram till innehållet, eftersom barnet vill förstå texten. 12. Läser minst  3–4 ord i följd i böcker (texter), inom deras erfarenhetsvärld, innan de.</p>
<p>Fas 2 EXPANDERANDE</p>
<p>Barnet har nu en grund av fungerande lässtrategier och vidgar sin läsning till böcker med allt större omfång, från enklare kapitelböcker till tjockare volymer, där endast texten för berättelsen framåt. Vid tre tillfällen under denna fas uppträder, efter uppnådd kvalitet i den löpande läsningen, nya läsfunktioner, nämligen att söka, att utföra och att efter fördjupad läsning av en text överblicka. 13. Läser nästan flytande, fastnar bara ibland. 14. Sökläser, dvs. hittar snabbt enstaka uppgifter i löpande text. 15. Läser flytande och obehindrat, t.ex. kapitelböcker, med god förståelse. Föredrar att läsa tyst. 16. Läser och förstår en instruktion eller arbetsbeskrivning i flera led, t.ex. ett recept, och visar förståelse genom handling. 17. Förstår innehållet i utländska filmer och naturprogram med hjälp av textremsan. 18. Läser mycket, frivilligt och gärna – slukläser. 18a Läser med behållning bokserier och liknande utan bärande bilder, där handlingen okomplicerat förs framåt, dvs. klassiskt bokslukande. 18bLäser med lätthet böcker, företrädesvis ungdomslitteratur, med personteckningar, miljöbeskrivningar och inre monologer; söker mer än bara handlingen. 18c Vidgar sitt läsande till olika genrer inom vuxenlitteraturen, läser ibland flera böcker parallellt; läser och finner djupare dimensioner. ”Alla i åk 9” betyder alla elever oberoende av läskvalitet. ”Alla mål” betyder betyg i alla ämnen, dvs. betyget G i alla ämnen.</p>
<p>Skolverkets centrala statistik visar att medelvärde för kvoten mellan pojkars och flickors meritvärde för perioden 2005–2009 är 89,9 för riket och 89,3 för den aktuella kommunen. Flickor har alltså ungefär 10 % bättre betyg än pojkar, även i kommunen. Våren 2009 är motsvarande skillnad ca 5 % när det gäller totalen för alla flickors meritmedelvärde, 207,93, och alla pojkar meritmedelvärde, 196,93. Men, som påpekats tidigare, är meritmedelvärde ett mått man bör vara försiktig med mot bakgrund av osäkerheten i validitet och reliabilitet.</p>
<p>Tittar vi på nästa kolumn, andelen behöriga till gymnasiet, blir det mer komplicerat och mönstret försvinner. Fler pojkar än flickor var behöriga till gymnasiet. När det gäller betyg i alla ämnen är det däremot ingen skillnad.</p>
<p>Med ”18a och över” avses elever som läser skönlitteratur.</p>
<p>Den läskvalitet som har koden 18a, innebär att eleven kommit så långt i sin läsutveckling att hon/han läser mycket , frivilligt och gärna och med behållning läser bokserier och liknande utan bärande bilder, där handlingen okomplicerat förs framåt. Dvs. det som av bibliotekarier länge kallats för ”bokslukande”. En vital indikator på att eleven är i punkt 18a är att eleven frivilligt läser skönlitteratur hemma.</p>
<p>Inom gruppen som läser skönlitteratur kvarstår skillnaden i meritmedelvärde, men andelen behöriga och andelen med betyg i alla ämnen är de samma, som framgår av tabell 2. Att det i den här gruppen är ca 5 % som inte är behöriga ter sig något gåtfullt och är värt en specialstudie. Eleverna har förutsättningarna.</p>
<p>Under 18a, dvs. läser inte skönlitteratur.</p>
<p>Under 18a hur mycket efter är de utgående från LUS p 5, p 10 och p 15.</p>
<p>I Tabell 4 har vi delat upp gruppen elever i åk 9 VT 09 som inte läser frivilligt i undergrupper för att visa hur långt de kommit i sin läsutveckling.</p>
<p>Kommunens lärare har enats om att de bör ta ansvar för att elever som lämnar förskoleklass  bör ha rätten, att få utveckla sin läskvalitet upp till nivån att kunna lista ut nya ord i en kort text med hjälp av de ord barnet har lärt sig tidigare. Notera att detta är ett krav på organisationen inte ett krav på eleven.  För eleven är det en rättighet. Helt i linje med resultatstyrningens grundprinciper.</p>
<p>När eleverna lämnar åk 1 skall de kunna använda, och växla mellan, ändamålsenliga strategier för alltmer funktionell läsning av enkla texter.</p>
<p>I slutet av åk 3 skall de nå kvalitén att kunna läsa flytande och obehindrat, t.ex. kapitelböcker, med god förståelse samt föredra att läsa tyst med bibehållen läsförståelse.</p>
<p>Att notera: Endast 94 % av eleverna i åk 9 läser så bra som de skulle ha rätt till i åk 3 mot bakgrund av de krav läroplanen ställer på eleverna.</p>
<p>Här skiljer flickor ut sig. Ca 8 % har ej nått sin kunskapsrätt i åk 3 trots att de går i åk 9.</p>
<p>Med ”A” avses avsaknad av betyg dvs. ej godkänt.</p>
<p>Några ämnen att notera.</p>
<p>Största andelen MVG är i Slöjd med 39,8 % Lägsta andelen MVG är SVA 1.4 %</p>
<p>Högsta andelen G är SVA med 63% följd svenska med 51 % och matte med 50 %</p>
<p>Högsta andelen utan betyg är Tyska med 15.7 % Lägsta andelen utan betyg är slöjd.</p>
<p>Sammanställningen i tabell 5 är inte användbar på kommunnivå men eventuellt på skolnivå.</p>
<p>Om det ser likadant ut på en enskild skola, vilka slutsatser bör rektor och personal dra?</p>
<p>Flest MVG i Slöjd för flickor.</p>
<h2>Bortfallsanalys</h2>
<p>Bortfall skola 1, 2 och .</p>
<h2>Varför bara 6 av 9 skolor?</h2>
<p>Det kan bero på att man i dessa tre skolor valt att endast använda sig av sina resultat lokalt och inte sett någon anledning att redovisa dem centralt.</p>
<p>Men det kan även bero på att skolorna ännu inte förstått värdet, användbarheten och ansvaret, i att följa upp läskvalitén. Bakom detta kan dölja sig frågan om skolan betraktar elevers dåliga skolresultat som skolans eller som elevens problem. Så länge skolorna och skolledarna ser resultatredovisningen som något närmast onödigt som sker endast på grund av att kommunförvaltningen fått för sig att skolorna skall redovisa sina resultat blir uppgifterna bristfälliga, av låg kvalitet och med stort bortfall. Både validiteten och reliabiliteten blir låg. Detta är ett dominerande problem i alla kommuner 16 år efter reformen med bytet av styrsystem. Mycket tyder på att den kommun denna studie genomförs i är en av de bättre i landet när det gäller resultatuppföljning. Det är orsaken till att studien kunde genomföras. Elevresultatdata blir pålitliga först när skolorna upptäcker att man kan använda elevresultaten för att förbättra både lärarnas och eleverna arbete. Och att man också kan använda elevresultatdata för av visa vilka värdefulla arbetsinsatser lärare och elever gör. Först när man gör uppföljningar för sina lärares och elevers skull, inte för den centrala förvaltningen, först då blir data pålitliga. Skola 7 är till stor delar ett exempel på detta.</p>
<h2>Nya rutiner</h2>
<p>Kommunen har byggt upp rutiner för att öka tillförlitligheten hos de uppgifter man får in från varje skola. Man har bl. a. ändrat rutinerna så att kvalitetsavdelningen inte gör några rättningar av felaktiga uppgifter. Tidigare rättade kvalitetsavdelningen felaktiga uppgifter manuellt, nu är tanken i stället att uppgifterna ska ändras i systemet och inte i en fil som ligger utanför. Detta förväntas leda till att andelen opålitlig data kommer att minska drastiskt. Den nya rutinen har redan lett till att kommunens egna data har högre tillförlitlighet än Skolverkets data (se tabell 15). Att kommunens egna siffror är säkrare än skolverkets beror i första hand på att skolorna arbetar mer med kommunens egna data och brutit ner dessa på klass och individnivå. Detta gör det lättare för skolorna att upptäcka felaktiga uppgifter och se till att ändra dem i systemet. * = skolverket. Skillnad mellan IST-analys och skolverket.</p>
<p>IST står för International Softwove Technology AB och är det databassystem som kommunen ifråga arbetar med.</p>
<h2>Läskvalitet och betyg på individnivå skolvis</h2>
<p>Bakgrunden till denna studie var att några skolor, för att bli bättre på att prioritera sina resurser (i huvudsak lärartid), började titta på hur sambandet mellan läskvalitet och betyg såg ut. På den första skolan handlade det bara om att sammanställa redan existerande data. Där hade man sedan några år tillbaka valt att hålla reda på hur eleverna i åk 6–9 läser, bl.a. beroende på att läskvalitén efter åk 5 var mycket varierande och i vissa fall förbluffande låg. Alldeles för många elever hade stora svårigheter med att förstå sina läroböcker eller andra texter som lärarna satte i händerna på dem. För lärarna var det uppenbart att många av dessa elever inte skulle klara av att bli behöriga till gymnasiet, om man inte först fick upp deras läskvalitet till den nivå där eleverna behöver var för att klara av grundskolestudierna från åk 3. Att kunna läsa flytande med god förståelse och att kunna läsa tyst med bibehållen förståelse är en nödvändig förutsättning för att klara sig i åk 6. Det gällde till att börja med att snabbt identifiera de elever som akut behövde hjälp och ta reda på var de befann sig i sin läsutveckling. Efter ca 2 år hade skolan börjat få läget under kontroll. Eftersom instrumentet visat sig vara så tidsekonomiskt att använda, fortsatte skolan med att hålla reda på samtliga elevers läsutveckling. Att lärarna höll reda på hur eleverna läste ledde till att eleverna fick ett ökat fokus på värdet av läskvalitet (se intervjudelen). Att börja sammanställa uppgifter om läskvalitet med betygen innebar i praktiken bara att skolan sammanställde redan existerande data. Det visade sig inte ta mer än några timmar. Betydligt kortare tid än att rätta ett prov.</p>
<p>Det tydligaste bilden av läget uppstod när eleverna grupperades utifrån vilken läskvalitet de hade, vilket man börjat med för att kunna prioritera bland de elever i åk 8 som man riskerade att misslyckas med att göra behöriga till gymnasiet. Dessa sammanställningar gjordes så att elever som saknade betyg i ett ämne sammanfördes i en grupp, elever utan betyg i 2–3 ämnen i en nästa grupp och slutligen elever utan betyg i mer än 3 ämnen (det kunde var upp till 9 ämnen) i en tredje. Dessa tre grupper behövde helt olika hjälp och arbetsinsatser. Lärarna hade från början noterat att de elever som var utan betyg i mer än 3 ämnen oftast saknade betyg i svenska. I de allra flesta fallen handlade deras grundproblem om en alldeles för låg läskvalitet. Det gick också att förstå en hel rad av de andra problem eleverna visade upp som konsekvenser av deras låga läskvalité, och den därav följande bristen på delaktighet. Dessa elever är oftast multiproblem-elever.</p>
<p>Kunskapen om den utsatta elevgruppen födde tanken att gruppera alla elever i åk 8 och åk 9 utifrån hur de läser, för att också få en bild av eleverna med goda resultat.</p>
<p>Denna design gör det lätt att upprepa studien i andra skolor och kommuner, för att bl.a. ta reda på om man får samma utfall. Betygen finns redan (med sina brister) Det som behöves är ett instrument för att bedöma den funktionella läsningen, dvs. läsning i praktisk användning där det handlar om läsning som kunskapsverktyg. Eftersom de instrument som bygger på normalfördelning inte är förenliga med resultatstyrning finns det för denna åldersgrupp, än så länge, utöver de nationella proven i svenska, bara två instrument av kunskapsstandard modell som fungerar.</p>
<p>Skolorna i kommunen är avidentifierade och benämns Skola 1, Skola 2 osv. För den som vill koppla ihop rektorerna i intervjudelen av studien med respektive skola gäller att Rektor A har ansvar för Skola 1, Rektor B för skola 2 osv.</p>
<p>Vi har valt att använda Excel eller ett motsvarande program (Numbers, OpenOffice) då det ger många möjligheter om någon på skolan kan Excel. Överst i tabell 16 förklaras ämnesförkortningarna. För att spara utrymme och begränsa informationsinflödet redovisar vi inte betyget G utan bara betygen under och över G, då de att dessa som är intressanta. Det betyder att om endast läskvalitetsbedömningen redovisas har eleven G i alla ämnen.</p>
<p>Att man redan från början förde in uppgift om flicka eller pojke berodde på att det ofta fanns mönster i materialet. T.ex. att de som saknade betyg i fler än 3 ämnen oftast var pojkar. De lärare som har 8A kan oftast identifiera eleverna men ingen utomstående, t.ex. föräldrar, kan göra det. Det finns alltså två vinster med sammanställningen dels att de berörda lärarna och rektor får en överblick över hela gruppen och dels att eleverna är anonyma utom för den lärare som har ansvar för deras kunnande.</p>
<p>Relation mellan betyg och LUS, Skola 1, december 2009</p>
<p>Teckenförklaring p</p>
<p>För läsbarhetens skull upprepas här den läskvalitet som döljer sig bakom koden</p>
<p>P12 Eleven läser med hjälp av sin läsförståelse minst 3–4 ord i följd i böcker (texter), inom sin erfarenhetsvärld innan hon/han fastnar. Det är en läsning som fokuserar på ett ord i taget. Hela bedömningssystemet bygger på grundantagandet att läsning är en förståelsestyrd process.</p>
<p>P13 Eleven uppnår ett ganska bra flyt i sin läsning. Den förhållandevis ringa läserfarenheten begränsar ordförrådet och flytet i läsningen störs återkommande av att ordförståelsen brister. Läsintresset ökar ofta inom denna punkt.</p>
<p>P14 Eleven har nu så mycket erfarenhet och rutin att hon/han kan använda sin läsförståelse på ett nytt sätt, vilket yttrar sig att eleven sökläser: dvs. snabbt hittar enstaka uppgifter i löpande text.</p>
<p>P15 Eleven läser flytande med god läsförståelse. Har god kontakt med texten och kan läsa obehindrat läsa t.ex. kapitelböcker. Föredrar att läsa tyst med bibehållen läsförståelse.</p>
<p>P16 Läser och förstår en instruktion eller arbetsbeskrivning i flera led, t.ex. ett problem i matteboken eller ett recept, och visar förståelse genom handling.</p>
<p>P17 Eleven har uppnått en sådan rutin att hon/han hinner med att läsa textremsan och därigenom följa dialogen i en utländsk film på TV.</p>
<p>P18 se ovan.</p>
<p>Förr eller senare brukar denna typ av sammanställningar leda till professionella samtal. Inte sällan samlar rektor samtliga lärare som undervisar i klassen, för att diskutera de anomalier som bryter mönstret: En elev som ”är läsande” och ensam i sin kategori om att sakna betyg i ett ämne, geografi. Eller en flicka i åk 8 som läser som en tredjeklassare, men har MVG i matematik, kemi och biolog; två exempel från Tabell 16, som kräver något slag förklaring. Lärarna har säkert intressanta förklaringar och frågor. Och erfarenhetsmässigt brukar en genomgång av materialet tillsammans med lärarna leda till givande samtal som ökar bedömaröverensstämmelsen. Dessa samtal kräver en hög nivå av professionalism och Lars Näslund var emellanåt imponerad av hur kunniga en del rektorer var att hantera anomalierna i materialet. p</p>
<p>När vi delar upp eleverna i flickor och pojkar, visar det sig att vi har en lite ovanlig klass med bara 8 flickor och 18 pojkar och att klassen avviker från mönstret med sambandet mellan läskvalitet och betyg. Endast en de 8 flickorna är ”läsande”(18a), medan 7 av de 18 pojkarna är ”läsande”. Ändå har flickorna bättre betyg. Alla utom en har VG i 2 eller fler ämnen. Den stora fördelen med sammanställningen är att man tillsammans med lärarguppen kan räta ut de flesta frågetecknen. Lärarna kommer antagligen hitta en hel del reliabilitetproblem, vilket när de är klara med det hela kommer att leda till att de har mer gemensamma referensramar, och som en följd av det en högre bedömaröverensstämmelse. Den här klassen är ett bra exempel på hur mycket mer komplext det blir, när man går närmare skolvardagen än den bild meritmedelvärden ger. p - p -</p>
<p>Här har lärarna inte ”hunnit med” att ta reda på hur eleverna läser trots det har de ”hunnit” sätta betyg i svenska. Intressant. Naturligtvis vet läraren som satt betyg i svenska en hel del om hur eleverna läser, men de har inte prioriterat att redovisa det i för hållande till den gemensamma referensramen i läskvalitetsbedömningen. Betygsättningen ht åk 8 hade inte blivit sämre om de förstått bedömningssystemets funktion. Vem har ansvaret för att den enskilde läraren ges möjlighet att förstå systemet och dess funktion? p - p -</p>
<p>Den tredje åttonde klassen i skola 1. Här finns en del intressanta anomalier, t.ex. pojken som är utan betyg i 7 ämnen men har MVG i Biologi. Det kan röra sig om en felskrivning.</p>
<p>I övrigt framträder mönstret av samband mellan läskvalitet och betyg. De som är utan betyg i mer än två ämnen har alla en låg läskvalitet.</p>
<p>När vi grupperar eleverna i flickor och pojkar dyker ett nytt mönster upp, det är bara pojkar som inte ”läser”, som är utan betyg i fler än 2 ämnen med ett undantag. Men dessa pojkar har lägre läskvalitet än flickorna som inte läser.</p>
<p>Nästa åttondeklass. Här syns och mönstret, sambandet läskvalitet och betyg. Men det finns också en hel del anomalier. Med stor sannolikhet har de elever där läraren inte bedömt eller lyckats bedöma läskvalitén en läskvalitet under p 17. Detta bidra ofta till att eleven är svår att bedöma. Det är ganska välkänt att dessa elever inte sällan utvecklar ”smitstrategier” för att slippa använda sin outvecklade läskvalitet. Dessa ”smitstrategier” utgör i sig ett stort inlärningshinder.</p>
<p>Kommer lärarna inte till rätta med dem är det svårt att bidra till att eleven når upp till den läskvalité hon/han har rätt till.</p>
<p>Om vi delar upp klassen i flickor och pojkar är skillnaden inte så stor, bortsett från att pojkarna är överrepresenterade när det gäller MVG:n.</p>
<p>Sambandet mellan läskvalitet och betyg är tydligt, men inte så starkt. Kvalitén 18b innebär att eleven med lätthet läser böcker, företrädesvis ungdomslitteratur, med personteckningar, miljöbeskrivningar och inre monologer och söker mer än bara handlingen.</p>
<p>Här sticker en anomali ut, flickan bedömd som 18b, som saknar betyg i 10 ämnen, inklusive svenska. Man blir nyfiken och undrar vad det handlar om. Kan det vara så att läraren saknar bedömningsunderlag?</p>
<p>Uppdelat i pojkar och flickor. Ytterligare en klass med 8 flickor och 19 pojkar. Mer än dubbelt så många pojkar som flickor. Men skillnaden mellan flickor och pojkar är liten.</p>
<p>En klass med goda läsare och goda betyg. När man får möjlighet att träffa den lärargrupp som undervisar i en klass av detta slag brukar lärarna snabbt kunna bekräfta att den bild data ger stämmer med den verklighet de möter. Om det i stället är fel på data brukar gruppen visa upp en kollektiv förvåning. Denna mångåriga erfarenhet är ursprunget till den del av fältstudien där rektorerna tillfrågas om den bild data ger av deras skola stämmer med deras upplevelse av den.</p>
<p>I denna jämna och duktiga klass förändras inte bilden när vi delar upp materialet i flickor och pojkar.</p>
<p>Av de data vi har att utgå ifrån är också det här en mycket duktig klass som läser bra. Sambandet läskvalitet och betyg är mycket starkt.</p>
<p>När vi delar upp materialet i flickor och pojkar ser vi att de som inte läser skönlitteratur frivilligt enbart är pojkar. Klassen bekräftar den bild vi hade väntat oss av detta material.</p>
<p>Detta är en mer vanlig bild av en åk 9 i hela det stora materialet (kommunens 9 skolor med åk 8 och 9).</p>
<p>Även bilden av hur det ser ut när man delar upp det på flickor och pojkar är vanlig i materialet.</p>
<h2>Att gå närmare och få en mer komplex, och eventuellt en annan, bild</h2>
<p>Det material på skol-, klass- och individnivå som redovisats i denna del av studien fyller en helt annan funktion än de nationella och kommunala materialen. Som framgått ger det även en delvis annan bild, en djupare och mer nyanserad bild av de elever som skolan riskerar att svika.</p>
<p>Denna typ av sammanställning skapades för att få den överblick som behövs för att kunna omfördela den enskilda skolans resurser så att den kan leva upp till det åtagande läroplanen formulerar. I praktiken är detta själva kärnan i resultatstyrningen.</p>
<p>Som de flesta erfarna rektorer och lärare vet är de effektiva pedagogiska metodiska lösningarna alltid lokala. Det är nästan omöjligt att välja rätt pedagogisk metod på kommunal eller nationell nivå. En ”metod” för att lyckas med fler, och så småningom alla, elever är därför att skaffa sig en så god överblick över elevernas behov som möjligt och sedan se till att den kunskapen ägs av alla som arbetar med eleverna. För att lyckas med detta behöver elevernas utveckling följas upp 3–4 gånger per läsår.</p>
<h2>Något om bedömning – sammanställning – betygsättning</h2>
<p>Ett svårt problem i sammanhanget är den begreppsförvirring som råder när det gäller ”bedömning – sammanställning/värdering – betyg”. Begreppen betecknar tre olika fenomen som förekommer i olika konstellationer.</p>
<p>Bedömningar och värderingar kan användas till en rad andra saker än betygsättning: t.ex. som underlag för utvecklingssamtal, som underlag för skriftlig information och som underlag för individuella utvecklingsplaner.</p>
<p>Utan bedömningar är pedagogisk verksamhet i grunden omöjlig. Utan bedömningar kan pedagogen inte bilda sig en uppfattning om var i sin kunskapsutveckling en elev befinner sig.</p>
<p>För att kunna göra bedömningar måste läraren be eleven använda sitt kunnande, eller passa på när eleven använder sitt kunnande, för att höra eller se hur eleven gör och av detta dra slutsatser om vad eleven kan. Detta har i sig inget med betyg och betygsättning att göra, även om det bör vara underlag vid betygsättning. För att den enskilde läraren och skolan ska kunna ta sitt ansvar måste läraren göra bedömningar. Rektor måste i sin tur ta ansvar för att lärarna kan bedöma och gör bedömningar. Detta är en nödvändig förutsättning för att läraren och skolan skall kunna upptäcka vilka elever som behöver mer hjälp och stöd, och organisera stödet på ett pedagogiskt, organisatoriskt och ekonomiskt klokt sätt.</p>
<p>De krav på skola och kommun som finns i nuvarande, och kommande, läroplan och skollag kräver i sin tur sammanställningar av olika enstaka bedömningar. Annars uppstår kaos och resursslöseri. Sammanställningar som bygger på bedömningar av flera aspekter och som görs inom en för lärarna gemensam referensram, vilket kräver ett professionellt språk. ( Olika skolor kan mycket väl ha olika referensramar.) Detta har fortfarande igenting med betygsättning att göra. Det krävs också av en F–5 skola.</p>
<p>Också utvecklingssamtalet kräver sammanställningar och värderingar inom en för lärarna gemensam referensram.</p>
<p>För att fördela resurser inom en kommun krävs att bedömningarna görs inom en för kommunen gemensam referensram. Det är en grundförutsättning för att den positiva särbehandlingen ska kunna genomföras så att de elever som behöver mer stöd och tid får detta. Bedömningar som görs inom en kommungemensam referensram bör vara underlag för betygsättning, men är inte i sig betyg.</p>
<p>Den statliga styrningen kräver nationellt gemensamma referensramar, även om skolan ekonomiskt är helt decentraliserad till kommunerna. En vital del av de nationellt gemensamma referensramarna är kursplanerna. De reglerar de nationella kraven på kommunen som är utgångspunkten för de gemensamma bedömningarna. Detta sista led är nytt och ett resultat av övergången till resultatstyrningen. Vi rör oss, nota bene, fortfarande inom de fält där man i dag talar om bedömning för lärande eller formativ bedömning.</p>
<p>Denna princip accentuerades vid övergången till resultatstyrning 1994 genom att både Lpo 94 och Lpf 94 definierar en ”bra metodik” utifrån resultatet, dvs. att den leder till att eleverna kan det de har rätt att få kunna; och att en dålig metodik på motsvarande sätt inte gör det.</p>
<h2>Något om övergången till resultatstyrning</h2>
<p>Övergången till resultatstyrning genom läroplanerna Lpo 94 och Lpf 94 (vilka är konsekvenser av riksdagsbesluten 1988/89:4 Skolans utveckling och styrning, 1989/90:41 Om kommunalt huvudmannaskap och 1990/91:18 Ansvaret för skolan) innebar att elevresultaten fick en ny funktion utöver den tidigare. Nämligen att ligga till grund för styrningen av skolan. Förändringen av styrsystemet förutsatte ett kvalitativt betygssystem, vilket ledde till en övergång från mätteknisk tradition till kunskapsstandard modell.</p>
<p>Många av de personer som på olika sätt är verksamma inom skolan är, fortfarande tjugo år efter bytet av ekonomiskt styrsystem, obekanta med vad resultatstyrning är, och vad den innebär i praktiken. I denna text använder vi oss, i linje med SOU 2007:75 Att styra staten – regeringens styrning av sin förvaltning,  av benämningen ”resultatstyrning”.</p>
<p>Före 1990-talets systemskifte var uppdraget att utifrån de av politikerna beslutade målen för skolan skapa ett regelverk som skulle ”reglera fram” ett genomförande som skapade förutsättningar för att nå de uppsatta målen. I detta system hade betygen inte funktionen att följa upp om skolan nådde målen, utan enbart att sortera utfallet i förhållande till en hypotes om den förväntade fördelning. Betygens enda funktion var urvalsfunktionen. Någon annan resultatuppföljning ansågs det inte finnas något behov av, eftersom styrtekniken hade sitt fokus på genomförandet, ”hur-frågan”. De utvärderingar som gjordes före -94 var således inte en del av styrningen av genomförandet, utan endast till för att få underlag för eventuella förändringar av målskrivningarna.</p>
<p>Övergången till resultatstyrning innebär att resultatuppföljningen ska utgöra beslutsunderlag i kommunens och den enskilda skolans dagliga arbete och styra resurserna efter behov i förhållande till målen. Man flyttar alltså uppmärksamheten från formerna för genomförandet till resultatet. Det är resultatet, att eleverna verkligen nått de uppsatta målen, som avgör om genomförandet varit bra eller mindre bra. Därför måste de politiskt beslutade målen i ett kunskapsrelaterat bedömnings-, betygs- och mätsystem transformeras till referenspunkter för bedömning. Om bedömnings- och mätsystemet ger signaler om att skolan inte når, eller inte kommer att nå, de uppsatta målen, ska detta leda till beslut om omfördelning av resurserna så att målen nås.</p>
<p>Det bör vara lätt att se hur förödande det blir för verksamheten om man anpassar mätningen, eller betygen, till resultaten genom att överge de beslutade målen, och i stället anpassa mätningen till att man misslyckats. Ett normrelaterat (t.ex. normalfördelat) mät- eller betygssystem döljer i praktiken de resultat som skulle tvinga fram en omfördelning av resurserna. Något som påpekades av riksdagens revisorer i Rapport 2001/02:13 i en kommentar till instrumentet SALSA.</p>
<h2>DEL 3</h2>
<h2>Skolutveckling, läsning och resultat – En fältstudie</h2>
<p>Lars Naeslund</p>
<h2>Inledning</h2>
<p>En av skolans viktigaste uppgifter är att rusta de unga med kunskaper och förmågor som gör dem beredda att axla arbets- och samhällslivets krav. Det är också angeläget att erbjuda dem bildningschanser som stärker deras kulturella resurser och berikar personlighetsutvecklingen. Att tillägna sig skriftspråket är kanske det bästa sättet att förena båda föresatserna, eftersom skriftspråklighet är relaterat till såväl anställningsbarhet som människoblivande. Den här fältstudien handlar om hur skolor i en kommun möter den utmaningen.</p>
<p>Studien har sin utgångspunkt i en fråga från en kommitté under Utbildningsdepartementet, kallad Delegationen för jämställdhet i skolan (DEJA), huruvida pojkarna som grupp  inte kommer helt till sin rätt i skolan genom sämre läsförmåga och läsförståelse jämfört med flickor. Ett uppdrag behöver dock tolkas och specificeras för att bli meningsfullt och hanterbart. Handlar det bara om pojkar eller är pojkarna ett specialfall inom ramen för en vidare problematik? Kan man begränsa studien till läsförmågan eller behöver den vidgas till resultatuppföljning i något mer generell mening? Valet föll på en vidgning i båda fallen. Pojkarnas situation skulle belysas, men jäm ställdheten  fick inte tränga undan den bredare frågan om kulturell jäm likhet ; och läsförmågan behövde relateras till den måttstock som syns utåt och räknas meritmässigt, nämligen betygen.</p>
<p>Denna vidare tolkning accepterades vid en tidig överläggning mellan representanter för delegationens sekretariat och forskarna vid Stockholms universitet. För att avgränsa fältstudien och förenkla genomförandet, förlades den till en av Stockholms kranskommuner. Kommunen är känd för att under senare år ha prioriterat resultatuppföljning och läsning som medel i skolutvecklingen. Kommunledningen accepterade att medverka i undersökningen.</p>
<h2>Syften och frågeställningar</h2>
<p>Studien syftar till att belysa hur frågor om skriftspråklig kompetens, pedagogiska ansträngningar och rättvisa (jämlikhet och jämställdhet) samspelar i konkreta skolmiljöer. De lärdomar som kan utvinnas ur materialet får sedan extrapoleras till hypoteser med mer generell giltighet. Frågor: (1) Hur skildrar rektorer och lärare samspelet mellan resultatindikatorer och pedagogiska ansträngningar, särskilt med avseende på skriftspråklig kompetens? (2) Vilka åsikter, föreställningar och förslag relaterade till kontroll och stöd av läsutveckling uttrycker elever? (3) Hur framträder och kommenteras skillnader i resultat och attityder i förhållande till skola och läsning med avseende på elevers kön samt deras sociala och språkliga bakgrund? (4) Vilka lärdomar och hypoteser kan extrapoleras i språnget från fallstudien till kommande diskussioner och undersökningar?</p>
<p>Kommentar:  Skriftspråklig kompetens är rapportförfattarens benämning på ’literacy’, ett begrepp som inkluderar båda läs- och skrivförmåga.</p>
<h2>Det pedagogiska sammanhanget</h2>
<p>Under 1990-talet ägde ett policyskifte rum i svensk utbildningspolitik. Tidigare hade skolan varit centralstyrd med enhetliga regler och nyckeltal för rikets samtliga skolor. Policyskiftet innehöll tre inslag, nämligen att man ersatte (1) regelstyrningen med resultatstyrning, (2) likformighet med decentralisering och konkurrens mellan skolor samt (3) relativa betyg (enligt idén om normalfördelning) med målrelaterade betyg. Anhängarna till policyskiftet anser nog att man därigenom främjar uppfinningsrikedom och kvalitetsförbättringar, medan kritikerna kanske menar att vi då får en skola som är mer teststyrd. Resultatstyrning som princip gäller således sedan tidigt 1990-tal men det behöver inte betyda att idén har implementerats. Diskussionerna kom nog att domineras av ekonomiska frågor i många kommuner under 1990-talet, ty kravet att hålla budgeten blev överordnad intresset för utbildningens kvalitet. Grunden för resultatstyrningen i skolan lades i propositionen Ansvaret för skolan  (prop. 1990/91:18). Styrningen skulle vila på två ben; styrning med mål och kontroll av resultat.</p>
<p>Fallstudien är lokaliserad till en skolkommun som på senare år har gått ganska långt i omorienteringen mot resultatstyrning. Sammanställningar av betyg och läsförmåga används numera regelbundet som underlag för diskussioner och åtgärder. Vidare förkunnar utbildningsförvaltningens tjänstemän teorier och forskningsresultat som stimulerar till pedagogiska ansträngningar, medan resultat som påvisar hinder och förklarar eller bortförklarar klyftor och stagnation kritiseras. LäsUtvecklingsSchemat, LUS (Allard, Rudqvist & Sundblad, 2001), används flitigt, också för yngre barn. Vår skolkommun är heterogent sammansatt med avseende på etnicitet och socioekonomiska variabler. Vid en av skolorna har endast en elev av tjugo svenska som sitt första språk; den andra ytterligheten är att ungefär motsatta proportioner råder. Stora kontraster mellan barn till välbeställda och fattiga föräldrar förekommer både mellan och inom skolor. Sambanden mellan ekonomiska tillgångar och kulturellt kapital kan dock vara måttliga. Det finns bland annat skolor med många barn till entreprenörer, t.ex. ekonomiskt framgångsrika hantverkare, där hemmens motivation för höga betyg och fortsatta studier är begränsad. Trots att det kan finnas betydande klyftor med avseende på ekonomiska och kulturella resurser gäller normen och teorin att skolan kan göra mycket för att minska kunskapsklyftor, och man kan inte ”skylla på” elevunderlaget. (Källa: Studiens data).</p>
<p>Det råder självfallet konkurrens mellan kommunens skolor. Vissa skolor tappar fler elever än vad nedgången i åldersklassen motiverar, medan andra vinner dem till sig. Det behöver inte innebära att skolan väljs bort på grund av missnöje med undervisningens kvalitet eller resultat. Här kan nog helt andra orsaker och motiv ligga bakom. En rektor nämner att uppföljningen med LUS blir särskilt viktig för att bedöma den egna skolans ”sanna” framsteg, när meritpoängen och det vikande elevunderlaget ger nedslående mått på vad skolan till synes inte lyckas åstadkomma. Det generella problemet med vissa indikatorer på skolors prestanda är att resultat på nationella prov, betyg/meritpoäng, statistik över läskvalitet m.m. speglar två typer av faktorer; dels skolornas arbetsvillkor (i form av elevunderlag m.m.), dels deras arbetsinsatser/effektivitet. Numera används därför ofta en statistisk metod där skolresultat, i form av betyg och nationella prov, korrigeras efter vad man (statistiskt sett) kan förvänta sig med hänsyn tagen till omständigheterna, s.k. SALSA–värden. (SALSA är ett analysverktyg som Skolverket har tagit fram). Den typen av korrigeringar kritiseras ibland, inte minst av vår skolkommuns förvaltningschef, eftersom den kan leda till undanflykter och defaitism. Å andra sidan kunde okorrigerade värden resultera i orättvisa beskyllningar om skolpersonalens försummelser, trots att de kanske gör sitt yttersta.</p>
<h2>Teoretisk förförståelse</h2>
<p>Under 1960-talet tecknade skolsociologin en bild av det utsiktslösa i att skolor i ”kulturellt fattiga” upptagningsområden skulle kunna ta sig ur en situation med svaga resultat, ty hemförhållandena förutbestämde dem till att bli skolsystemets förlorare (Coleman, 1966). Vid 1970-talets slut publicerades den brittiska rapport som åstadkom något av en synvända i debatten, Fifteen Thousand Hours (Rutter et. al., 1979). Där konstaterades att det finns skolor som trots svåra yttre arbetsförhållanden, vilket här betyder att flertalet elever kom från hem utan studievana, lyckades över förväntan. Därmed föddes en ny forskningsinriktning som undersökte vilka framgångsfaktorer det går att urskilja i skolarbetet. Efter hand lyckades forskarna urskilja åtta sådana indikatorer, däribland rektorers fokusering på utbildningens kvalitet, lärarnas möjligheter att variera arbetsmetoder samt förekomsten av tydliga krav och höga förväntningar på eleverna (Grosin, 2002; 2004).</p>
<p>De senaste tjugo åren har kännetecknats av två konkurrerande och kompletterade forskningsriktningar av relevans för den aktuella fallstudien. Den ena avser kultursociologiska teorier om dominans och maktkamp som sker inom olika områden (skolan, kulturen, idrotten etc.), inte minst hur eliterna erövrar, bygger och säkrar sin maktställning. Den andra gäller sociokulturella perspektiv på lärande, där redskap för lärandet tillskrivs betydande möjligheter för att tillkämpa sig kulturella resurser. Den första kategorin anses nog som pessimistisk ur skolans perspektiv, den senare som optimistisk. Om båda beaktas uppnås nog en rimlig balans.</p>
<p>Fyra auktoriteter har haft inflytande inom det kultursociologiska samtalet kring svensk skola: Basil Bernstein, Pierre Bourdieu, Michel Foucault och Paul Willis. Bernstein intresserade sig för frågor om makt och kontroll och har bidragit med de läroplansteoretiska begreppen klassifikation och inramning. Klassifikation handlar om starkt eller svagt avgränsade indelningar mellan verksamheter, ämnen etc.; och inramning gäller hur stark eller svag styrningen av förloppet är (Bernstein, 1971). Ämnen med nationella prov blir således starkare klassificerade och inramade än andra ämnen, eftersom proven får återverkningar på såväl stoffurvalet (klassifikationen) som arbetsformerna och tempot (inramningen). Som språksociolog har Bernstein uppmärksammats för sin tes om att arbetarmiljöer kännetecknas av tuffare spelregler och ett rakare språkbruk (synlig pedagogik), medan unga från akademisk medelklass är mer förtrogna med outtalade och underförstådda normer för hur man bör uppträda och uttrycka sig för att bli accepterad och belönad (osynlig pedagogik). Otydliga skolkrav och implicita bedömningsnormer tenderar därmed att slå ut barn, som inte kan knäcka skolans kulturella koder på egen hand (Bernstein, 1973).</p>
<p>Bourdieu menar att olika sociala arenor (fält) kännetecknas av en maktkamp där vissa grupper har fördelar genom sina ekonomiska, kulturella eller sociala tillgångar (kapital). Pengar, ”rätt smak” och nätverk är medel som ger försprång till dominerande positioner. Reglerna för tillträde i fältet är så subtila att det inte går att kortfattat förklara dem för utomstående eller nybörjare. Dispositionerna är nämligen så inarbetade att de sitter inristade i kroppen och vanorna (habitus) (Broady, 1990). Om nya grupper riskerar att ta över inom ett fält, uppfinner de ursprungliga maktinnehavarna nya strategier för att konsolidera sin makt.</p>
<p>Som exempel på miljöer vilka av tradition rekryterar/formar eliter kan man nog räkna anrika engelska internatskolor och prestigeladdade amerikanska universitet, Handelshögskolan i Stockholm, Försvarets tolkskola samt Utrikesdepartementet. Där kan eliten konsolidera kulturellt kapital och dessutom grundlägga socialt kapital (nätverksresurser) inför framtiden. Vad gäller svenska friskolor kan nämnas att montessoriskolor tenderar att rekrytera sina elever från en ekonomisk elit, waldorfskolor från en kulturell dito (Palme, 2008).</p>
<p>Foucault (1975) intresserar sig för maktutövning som tidigare var öppen men i modern tid alltmer subtil, försåtlig och därför effektiv. Det gäller inte minst mekanismer där aktörerna genom ”självvald” styrning och kontroll underkastar sig en rådande maktordning. Liberala slogans som ”frihet under ansvar” och ”hjälp till självhjälp” kan ibland fungera på det sättet. Det får oss att blunda för att friheten kan vara bedräglig, hjälpåtgärder dölja stjälpåtgärder.</p>
<p>Makt konstitueras i hög grad när vi kategoriserar människor och verbaliserar företeelser på ett sätt som exkluderar grupper vilkas livsstil utgör ett potentiellt hot om en annorlunda maktordning. Brottslingen och andra avvikare som blir ”märkta” kan paradoxalt nog främja en rådande maktordning genom att fungera som avvärjande åskådningsexempel. Maktordning manifesterad i språkbruk sker exempelvis när man talar om Kunskap men tänker på skolkunskap.</p>
<p>Vad gäller skoldebatten talade svenska skolforskare under 1990talet om flickornas marginalisering, med hänvisning till att pojkarna tog mycket av talutrymmet i klassen (Einarsson, 2003). Debatten kom dock att omfokuseras, när Skolverkets rapporter uppmärksammade en motsatt obalans vad gäller betygen. Fortsättningsvis var det ”pojkarna” som kom i kläm i skolan, eftersom de hade lägre medelbetyg än flickorna. Tidigare publikationer som tagits fram genom DEJA har belyst jämställdhetsfrågor i skolan från olika perspektiv. Där framkommer bland annat att flickornas meritvärde ligger cirka tio procent högre än pojkarnas (SOU 2009:64). Ibland behöver olika kategorier (som kön, klass och etnicitet) kombineras för att ge en rättvis bild av hur identiteter konstrueras, vilket numera kallas intersektionalitet. Paul Willis (1977) studerade hur engelska arbetarklasspojkar i storstad drev ett anti-projekt mot den feminina medelklasskulturen i skolan, som de ansåg stal deras identitet som stolta arbetargrabbar. * * *</p>
<p>Till den sociokulturella skolan räknas inte minst dess pionjär, den ryske psykologen Lev Vygotskij (1999), amerikanen James Wertsch och den svenske pedagogen Roger Säljö (2006). Socius betyder kamrat och kultur står för odling; ett sociokulturellt perspektiv innebär sålunda att man ser lärande som beroende av mänskligt samspel och historiskt uppfunna redskap som fått genomslag. Därför talar man inte gärna om inlärning, som antyder att något i miljön tillförs individen och ändrar hennes beteende; inte heller om individuella insikter tillkomna genom kvalitativa språng i omvärldsuppfattning. Lärande innebär snarare att människor skolas in i gemensamma praktiker som är inbäddade i sociala sammanhang och beroende av hjälpmedel. Läs- och skrivförmåga utvecklas genom serier av medierande resurser: man deltar i skriftspråkliga praktiker, bland annat där alfabetet och litterära verk är redskap, kunniga personer i omgivningen handleder och utmanar samt att man ingår i lärande gemenskaper där texter används, diskuteras och kanske bearbetas.</p>
<p>Vygotskij (ibid.) har en idé om att lärande utvecklas optimalt när personer utmanas vid randen av sin förmåga. Begreppet ”närmaste utvecklingszonen” betecknar skillnaden mellan vad den mening, den praktiska tillämpningen följde omedelbart efteråt och när utbildningen var klar väntade en framtid med säkra jobb.</p>
<p>Fallstudiekommunen arbetar med idén om framgångsrika skolor och sociokulturella perspektiv på lärande. Elever med språksvårigheter, icke-akademisk uppväxtmiljö etc. får inte ses som omöjliga att lära, men de utmanar verksamheten eftersom deras utgångsläge kräver metoder och redskap som stöder deras fortsatta lärande på lämpligt sätt. Kommunens utbildningschef går ut med broschyrer där en sådan grundsyn fastslås, och referenser till teoretiker som styrker denna policy åberopas som flankstöd.</p>
<p>Satsningen på läskvalitet och LUS som redskap ingår i skolkommunens policy, och man har ställt upp normer för vilken läskvalitet skolan ska erbjuda eleverna i förskoleklass (punkt 5), år 1 (punkt 10), år 3 (punkt 15) samt år 9, punkt 18A. Innebörden av dessa värden samt redskapets tänkta och faktiska användning framgår av Bo Sundblads rapport. LUS har tillkommit genom systematisering av lärares erfarenheter samt bygger på idén om att läsning handlar mer om förståelse än avkodning. När LUS sätts in som ett redskap för utveckling  av läsförmåga, en utmanare mot kommande steg, går den att förstå från Vygotskijs idé om artefakters betydelse för lärandet samt principen om den närmast utvecklingszonen. (1) den utforskande (steg 1–12), den expanderande (steg 13–19) samt den litterata. Ambitionsnivån för vår skolkommun är att ingen elev ska gå ut grundskolan utan att ha uppnått värde 18A. Den lägsta nivån i skolkommunens resultatlistor för år 8–9 är steg 12, definierat som ”Läser minst 3–4 ord i följd i böcker (texter), inom deras erfarenhetsvärld, innan de fastnar”. Steg 15 är av stor praktisk betydelse och formuleras som: ”Läser flytande och obehindrat, t ex kapitelböcker, med god förståelse. Föredrar att läsa tyst”. Rektorer och lärare i fältstudien tolkar detta som att hit, men inte längre, kan eleven lusas via högläsning. Steg 16 handlar om att kunna läsa/förstå instruktioner, recept etc. dokumenterat i som rätt handling; steg 17 går ut på att klara att läsa textremsan till utländska filmer mm.</p>
<p>Steg 18 är differentierad i tre punkter, och de redovisas här med ord som speglar rapportförfattarens uttolkningar. För 18A krävs att man kan följa handlingen i böcker samt att man någon gång har uppnått bokslukarstadiet. 18B handlar om att urskilja miljöskildringar, personporträtt och inre monologer, 18C går ut på djupläsning och kräver genremedvetenhet. Steg 19 kräver att läsaren både kan överblicka och fördjupa sig i en omfattande text, och vid en omläsning snabbt förmår friska upp textens poänger och struktur. Det litterata läsandet kräver abstrakt och hypotetiskt tänkande, och att läsaren utvinner kvaliteter som överskrider textens information (Allard, Rudqvist & Sundblad, 2001). Spannet i läsförmåga täcker hela registret från 2-årsåldern till kravnivån för universitetsstudier.</p>
<p>När resultatuppföljning kritiseras i skoldebatten skjuter kritikerna in sig på minst tre risker, nämligen (1) att elever som misslyckas i skolarbetet blir stämplade, (2) att det som är lätt att pröva blir viktigt, istället för att det som är viktigt blir prövat, (3) att tid som borde läggas på lärande används för testning. Undersökningsmaterialet får visa om den typen av kritik framkommer också mot resultatuppföljningarna i vår skolkommun.</p>
<h2>Metod och genomförande Överväganden och vägval</h2>
<p>Enligt vår tolkning av uppdraget var det angeläget att frågor om jämlikhet och  jämställdhet fick ett betydande utrymme i studien. Lika viktigt var dock att dessa frågor relaterades till en lokal verklighet och ett skolhistoriskt sammanhang. Kommunstudien genomfördes ju i en kranskommun till Stockholm vars utbildningspolitik under senare år har lagts om från betoning på budgetlojalitet till fokus på mål och resultat.</p>
<p>Kommunens skifte i skolpolicy bidrog till att rektorers berättelser bedömdes vara särskilt intressanta. Som chefer på gräsrotsnivå kunde de nog ge värdefulla upplysningar och omdömen knutna till såväl styrfilosofins konsekvenser som lokala skolförhållanden. Första datainsamlingen, som ägde rum under perioden 3 februari– 3 mars, omfattade rektorer för grundskolor med årskurserna 6–9. Intervjuerna genomfördes individuellt och bandades. Vid skola 5 och 8 medverkade också skolans biträdande rektorer av och till i intervjun. (Intervjuguide, se bilaga 1).</p>
<p>Rektorsintervjun avrundades med frågor om vilka personer och fenomen på den egna skolan som kunde vara av intresse för kommande steg i fältstudien. Det vanligaste svaret var att skolans LUS-ansvariga lärare borde tillfrågas om sina erfarenheter och synpunkter. Rekommendationen följdes då dessa länkpersoner kunde tillföra såväl lärarerfarenheter om pedagogiska praktiker som expertkunskaper om läsutveckling, ungdomslitteratur etc. Dessa bandade lärarintervjuer genomfördes 26 april–10 maj. I en av intervjuerna deltog två lärare, övriga skedde individuellt. (Intervjuguiden finns i bilaga 2). Vidare arrangerades den 11 maj ett seminarium om LäsUtvecklingsSchemats användning. Fokus lades då på pejlingen av läskvalitet motsvarande LUSpunkt 18a (= förmågan att följa handlingen i en bok och att någon gång ha varit bokslukare), vilket utgör målet för kommunens elever i årskurs 9. LUS-ansvariga lärare, forskare från projektet samt tjänstemän från kommunens utbildningsavdelning deltog i seminariet.</p>
<p>Frågan om elevernas roll i studien var svårare att ta ställning till. Om man vill att många elever ska få uttrycka sina åsikter, erfarenheter och idéer är enkätmetoden att föredra. Förutsedda problem med (1) högt bortfall, (2) bundna svarsalternativ som urholkar svarens trovärdighet samt (3) fåordiga kommentarer till öppna frågor övervägdes noga. Likväl föll valet på att utforma en elevenkät bestående av tre öppna frågor. (Se bilaga 3). Skolornas LUSansvariga lärare ombads se till att eleverna i en lämplig åttondeklass på skolan skulle besvara enkäten. Besvarade formulär kunde överlämnas i samband med lärarintervjun eller senare.</p>
<h2>Insamlade data</h2>
<p>Sju rektorer, varav sex män och en kvinna, av totalt nio deltog i undersökningen. En avböjde att medverka, ytterligare en fick förhinder vid det bokade tillfället, och vid nästa försök fick rapportförfattaren förhinder. När de sju intervjuerna hade dokumenterats bedömde rapportförfattaren att mättnad förelåg, varför nya försök att komplettera databasen avblåstes. Sex av nio LUSansvariga lärare ställde upp för intervju, fem kvinnor och en man. Bland övriga tre (samtliga kvinnor) avböjde två att medverka på grund av tidsbrist, en hörde aldrig av sig. Bortfallet innebär att variationen i underlaget inte blir fullständig, men det behöver inte påverka bilden i stort. En bidragande orsak till den bedömningen är att några av de intervjuade lärarna och rektorerna tidigare hade arbetat vid de skolor i kommunen som inte blev representerade. Deras möjligheter till jämförelser medför att effekterna av bortfallet mildras.</p>
<p>Intervjuerna ägde rum i rektors arbetsrum eller något avskiljt rum på skolan. Samtliga intervjuer bandades och tog 40–90 minuter att genomföra. Intervjuguiderna fungerade som hjälpmedel men följdes inte slaviskt. Omedelbart efter varje intervju nedtecknades en sammanfattning i syfte att fånga de spontana intrycken och befästa dem i en överblickbar form. Banden lämnades fortlöpande till en skicklig och van sekreterare för transkribering, vilket möjliggjorde en noggrann dokumentation.</p>
<p>Vid seminariet den 11 maj (se ovan) deltog samma sex LUSansvariga lärare som hade deltagit i intervjuundersökningen. Vid seminariet förekom varken bandupptagning eller formella anteckningar. Eventuella data som refererar till seminariet bygger på hågkomster och intryck, inte transparent dokumentation.</p>
<p>Besvarade elevformulär från fem klasser har levererats, varav tre i samband med intervjun och två i efterhand. De som lämnades vid intervjun har besvarats mer utförligt, kanske också mer seriöst. En LUS-ansvarig lärare valde att låta två klasser i år 8 delta. Sammanlagt har 110 elevformulär analyserats. Ytterligare 20 besvarade elevformulär inkom från en sjätte klass, men för sent för att ingå i resultatredovisningen.</p>
<p>Rapportförfattaren har ingen säker bild av hur omfattande elevbortfallet är. Dess effekter på tillförlitligheten får bedömas olika beroende på om det är kvantitativa eller kvalitativa data som redovisas. Bortfallets storlek och sammansättning kan nämligen påverka värdet av numeriska beräkningar relaterade till exempelvis kön. Bortfallets konsekvenser torde dock vara obetydliga, vad gäller frågor om elevkommentarernas art och inriktning.</p>
<h2>Redovisning av undersökningsmaterialet</h2>
<p>Rektorsrespektive lärarintervjuerna gestaltas något olika i resultatredovisningen. Rektorernas berättelser presenteras utförligt, ibland med långa citat. Lärarmaterialet gestaltas däremot mer koncist, ofta i referatform. Huvudskälet till denna skillnad är att rektorerna är nyckelpersoner och förväntas därmed kunna kombinera ”helikopterperspektiv” och konkret insyn i den egna skolan, ett slags ’split vision’. I redovisningen av lärarmaterialet läggs tyngdpunkten på stoff som tillför något nytt eller annorlunda, exempelvis bilder som kompletterar, konkretiserar eller kontrasterar rektorernas.</p>
<p>Elevsvaren i frågeformuläret har analyserats med drag av såväl kvantitativ som kvalitativ metod. Antalet ord och förslag i elevernas svar har redovisats så att jämförelser mellan könen är möjlig. Idén till det föddes efter en intervju, där rektorn ifråga påstod att flickorna brukar vara mer ordrika än pojkarna i sina inlämningsuppgifter. I en senare lärarintervju hette det att pojkarna ofta uttrycker sig mer koncist men inte nödvändigtvis mindre innehållsrikt. Här erbjöds således ett tillfälle att undersöka om samma mönster kunde återfinnas i enkätsvaren.</p>
<p>De kvalitativa dragen framträder genom att elevernas åsikter, föreställningar, motiveringar och förslag har jämförts och klassificerats. Svaren på om eleverna vill och tror att lärarna håller reda på deras läsförmåga, inklusive elevernas motiveringar, har kategoriserats utan förutfattade meningar. Elevförslagen om vad skolan kan göra för att hjälpa lässvaga elever har däremot delvis klassificerats utifrån en förutbestämd och saklogisk indelningsgrund. Det gäller om eleverna föreslår anpassade krav, ökad dosering eller bättre (läs: annorlunda) metoder. Kategorin ”bättre metoder” torde spegla en högre grad av kreativitet, generellt sett, eftersom det handlar om kvalitativa tillskott, inte mer eller mindre av samma sak.</p>
<h2>Etiska aspekter Ambitioner och anspråk</h2>
<p>Kommunstudien är en fallstudie. Olika data används sålunda för att upptäcka och belysa hur ett autentiskt utsnitt av skolverkligheten framträder i vissa avseenden. I det här fallet har resultatstatistik kombinerats med en fältundersökning, där nedslag i skolmiljöer genom intervjuer och enkäter har använts för att komma åt intressanta fenomen och mönster. Ambitionerna om generalisering och anspråken på sanning behöver kommenteras för att förhindra eventuella missförstånd. Fallstudier går inte ut på att mäta något för att fastställa hur saker och ting brukar vara, utan att konkret belysa hur (i detta fall) frågor om jämlikhet och jämställdhet med avseende på läsförmåga kan framträda, företrädesvis när den nya policyn med resultatstyrning gäller. Hur det ”brukar vara” är en senare fråga.</p>
<p>En väl genomförd och lyckad fallstudie kan utmynna i bland annat följande reaktioner. (1) Tydligare igenkänning: Det här har vi sett förut, men nu ser/förstår vi det bättre. (2) Påminnelse: Javisst ja; det är ju så här det ligger till. (3) Synvända: Aha, är det så här det kan ligga till. (4) Utmaning: Det här strider mot våra erfarenheter, så det tror vi inte på. (5) Hypotesgenerering: Kan mönster som framträder i materialet vara generellt giltiga?</p>
<p>Reaktionerna 1–3 är lättast att åstadkomma vid etnografiska studier, men fortlöpande observationer i kommun- och skolvardagen kräver mer tid än den som stått till förfogande i det här fallet. Variant 4 är kanske vanlig men knappast att rekommendera. Ambitioner om hypotesgenerering, implikation nr 5, är den som ligger närmast till hands i vårt fall. Ansvaret för att formulera de hypoteser som låter sig extrapoleras faller huvudsakligen på forskaren. Ofta handlar det om att påståenden om lokala mönster som framträder i materialet översätts till generaliseringsförslag för ett vidare sammanhang, dock med skillnaden att de tidigare utropstecknen ersätts med frågetecken.</p>
<h2>Resultatbild 1: Rektorers perspektiv Arbetsförhållanden och förhållningssätt</h2>
<p>Flera rektorer uttrycker sin acceptans till, och ibland förtjusning över, kommunens grundläggande policy i skolfrågor. De är nöjda med att deras chefer och politiker har pedagogiska ambitioner, istället för att överbetona budgetfrågor. De pedagogiska föresatser som rektorerna kommenterar kan sammanfattas i fyra punkter. (1) Skolan är viktig och dess insatser gör skillnad. Det går inte att hänvisa till elevunderlaget som orsak till bristande måluppfyllelse. Flera rektorer använder formuleringar av typen ”forskningen visar att…” för att stärka den ståndpunkten. Det tycks ge legitimitet åt uppdraget. (2) Indikatorer på skolresultat och skolacceptans samlas in, bearbetas, diskuteras och följs upp. Det uppfattar flera rektorer som att uppdraget tas på allvar. (3) De pedagogiska sidorna av ledarskapet betonas. Flera rektorer berättar glatt om hur de själva eller deras personal experimenterar med att utveckla skolans organisation och arbetssätt. Det ger mening åt arbetet. (4) Kompetensutveckling av skolpersonalen prioriteras. Några av rektorerna talar om storföreläsningar för kommunens samtliga pedagoger, bland annat om Vygotskij. Andra nämner seminarier om läskvalitet knutet till LUS, för pedagoger på den egna skolan. Det ger redskap för utveckling av skolarbetet.</p>
<p>Den positiva inställningen till kommunens policy balanseras dock med en del reservationer. En rektor (A) nämner att budgeten är mager jämfört med i Stockholms stad, och den rektor (B) som mest utförligt beskriver kommunens policyskifte från fokus på budget till fokus på pedagogik, deklarerar att de skärpta pedagogiska ambitionerna skedde inom redan befintliga ramar. Övriga förbehåll handlar om att skolkommunens tjänstemän går lite för långt i detaljstyrning av skolorna. Det kan handla om krav på att skolorna ska använda sig av standardiserade blanketter för olika rutiner (B), att cheferna lägger sig i skolornas inre arbete (G), att ringa hänsyn tas till att skolorna arbetar under olika villkor (inte minst vad gäller elevunderlaget) (A) samt att dubbla budskap ges om utveckling eller avveckling av viss skolverksamhet, en ryckighet som försvårar planeringen (E).</p>
<p>Över lag utstrålar rektorerna emellertid en målmedvetenhet och ett självförtroende som står i bjärt kontrast till den uppgivenhet och pessimism som inte sällan framträder i medias skildringar av skolan som arbetsplats. Rektorernas berättelser uttrycker uppfattningen att arbetet innehåller meningsfulla utmaningar. Deras formuleringar tyder samtidigt på ödmjuka förhållningssätt. En rektor (E) talar ofta om tillfällen som ”dök upp”, en annan använder sig flitigt av verbens passivformer (C), en tredje om befattningar han/hon blivit ”sugen på” (A). Ingen beskriver sig dock som karriärorienterad. Enligt berättelserna handlar det snarare om att de har blivit valda på grund av tidigare erfarenheter, exempelvis av schemaläggning (F), alternativt någon specifik personegenskap: ”jag snackade väl mycket” (A). Av berättelserna framgår också att flera av rektorerna har berikande erfarenheter som tillför andra perspektiv än dem man får som lärare eller skolledare. Meriter från politiken, näringslivet, försvaret, idrotten, scouting eller upplevelsen att vara en f d problemelev upplevs ha givit vidgade vyer.</p>
<h2>Skolresultat och olika indikatorers betydelse</h2>
<p>När rektorerna tillfrågas om hur de vet att de lyckas i sitt arbete anges följande indikatorer: (1) Intuitiva bedömningar via egna iakttagelser (2) Resultat på systematiska attitydundersökningar (3) Mått grundade på prov, betyg och läskvalitet</p>
<p>Ett bra exempel på intuitiva bedömningar  via egna iakttagelser finner vi i detta uttalande.</p>
<p>Jag tycker att jag fått igenom min värdegrund, eller att det förhållningssättet har fått genomsyra skolan. Det handlar mycket om att respektera eleverna, det handlar om att behandla alla lika … ja, och att ha en positiv grundsyn är också viktigt. Jag brukar säga att man märker hur … ja, på vilket sätt folk kommer in på expeditionsområdet, där tycker jag man får en bra avstämning. Oavsett vad eleverna behöver hjälp med så … ja, att dom kommer lugnt, stilla, respektfullt och också med en positiv förväntan på hur dom ska bli bemötta … ja, det är en bra avstämning på hur dom har det annars också. För hit får dom ju komma om det är något, och det kan ju handla om svåra saker … ja, konflikter, eller problem med lärare, eller …(G)</p>
<p>Att det inte behöver råda någon motsättning mellan fokus på välbefinnande och goda resultat framgår när samma rektor senare i intervjun kommenterar yrkets positiva sidor.</p>
<p>Ofta är det när människor trivs och utvecklas, att det går bra för eleverna, att klasserna är välfungerande, att utbildningen blir bra, att dom är glada och trivs, att dom får uppleva olika saker och att det är tydligt vad utbildningen handlar om. (G)</p>
<p>Ibland kombineras intuitiva bedömningar av vad som ”ligger i luften” med handfasta hårddata, vilket framgår av följande samtal med en annan rektor.</p>
<p>I: Tycker du att personalen har förändrats när du har varit här? R: Ja, det tycker jag absolut.</p>
<p>I: Du pratar om enkäter och skolresultat, någon mera allmän morrhårskänsla … ja, om du förstår vad jag är ute efter, alltså vårtecken av annat slag, har du några sådana indikationer?</p>
<p>R: Ja, det har jag. Framför allt så har jag nästan ingen sjukskrivning överhuvudtaget, bland personalen, och jag märker att vi har en väldigt glad personal. Man stannar upp och pratar med varandra, det råder god stämning i samtalen, det är god stämning i lärarrummet och ute i arbetslagen, och … ja, vad var det mera jag tänkte på … Jo, vi har ingen diskussion om det här med USK:en (= undervisningsskyldigheten, författarens förklaring), och att man har för mycket att göra, alltså den diskussionen finns nästan inte på skolan. Fast lärarna har mycket att göra. vi har inte något överflöd av pengar … ja, vi har väl fulla klasser som gör att vi har förhållandevis goda ekonomiska förutsättningar. Men lärarna jobbar mycket och vi har en USK som ligger någonstans mellan  16–17 timmar, med mentorskap, läsning och så vidare. Så lärarna har mycket tid med eleverna, men vi har ändå låg sjukskrivning och egentligen ingen diskussion om USK överhuvudtaget. (H) * * *</p>
<p>Resultat på systematiska attitydundersökningar  illustreras i följande replikskifte.</p>
<p>R: Vi har en bra skolplanenkät som genomförs i kommunen varje år, där föräldrar elever och personal svarar på diverse frågor. Den analyserar vi väldigt noga. Elever, föräldrar och personal, alla tre …</p>
<p>I: Och den går ut centralt från kommunen?</p>
<p>R: Ja.</p>
<p>I: Är det en sådan här nöjdhetsmätning?</p>
<p>R: Ja, men även frågor om man känner sig mobbad, eller känner någon som är mobbad …</p>
<p>I: Okej, är dom här enkäterna lika viktiga som betygsresultaten? R: Dom är nog viktigare.  (F)</p>
<p>En annan rektor (C), som tidigare har arbetat i många olika verksamheter, genomför så kallade SWOT-analyser på eget initiativ. Rektor ger först sin egen bild av hur olika aspekter av verksamheten, exempelvis likabehandlingsplanen, fungerar med avseende på de fyra faktorerna: styrkor ( S trengths), svagheter ( W eaknesses), möjligheter ( O pportunities) och hot ( T hreats), SWOT. Därefter får personalen redovisa sina åsikter i arbetslag eller tvärgrupper. * * *</p>
<p>Nu övergår redovisningen till kommentarer om mått grundade på prov och betyg.  En rektor (B) nämner att kommunen genomför kunskapskontroller i matematik för år 2 och 8 respektive kemi i år 5 och 7. Valet av kemi förefaller överraskande men rektorn uppger att man med avsikt har valt ett ämne som har blivit lite bortglömt. På frågan om vad provet i femman kan innehålla blir svaret:</p>
<p>Tja, dom ska kunna en del begrepp, skillnaden mellan fast och flytande, lite enkla kemiska reaktioner, lite kopplingar med el och så vidare.</p>
<p>Sedan görs sammanställningar klassvis inom kommunen. Rektor uppger att dessa prov har hög legitimitet och att de fyller en viktig uppgift.</p>
<p>R: För mig som rektor är det här jättebra tycker jag, att man någonstans ser en inriktning, om man i stora drag gjort jobbet, om man missat något ämnesområde, och så vidare. Egentligen är det ju en hjälp för läraren att se om man är på rätt spår, om man tänkt rätt … alltså det här är ju inte till för att eventuellt nagla dit lärare, eller för att …</p>
<p>I: Nej, men finns det dom som knorrar och säger att dom tycker bättre om undervisning åt det ekologiska hållet, som inte känner lika mycket för kemi som för biologi och så vidare?</p>
<p>R:  Nej. (B)</p>
<p>Frågan om vissa lärare är missnöjda över styrningen till kemiämnets fördel grundade sig på föreställningen att biologi (därnäst teknik) är det ämne som torde ha lättast att hävda sig i grundskolan före år 8, detta på grund av skoltradition, lärarnas utbildning samt lokaltillgång. Av tradition hade skolans orienteringsämnen en stark ställning för åldrarna 10–12 år, men under de senaste decennierna har ämnena engelska, matematik och svenska fått ökad tyngd. Om kemi testas regelbundet innebär det att man bakvägen inför nya läroplansprinciper, med omorientering från svag klassifikation och inramning till starkare dito (Bernstein, 1971). Lärarnas frihet att tolka styrdokument, prioritera stoffurval, sekvensera kursplaneavsnitt och välja arbetsformer minskar därmed.</p>
<p>Beträffande elevernas betyg används tre olika mått och samtliga omnämns i materialet: (1) Andelen elever som är  gymnasiebehöriga,  dvs. har minst godkänt i grundskolans tre kärnämnen: svenska, matematik och engelska. (2) Andelen elever som har  fullständiga betyg,  minst betyget godkänt betyg i samtliga ämnen. (3) Elevernas  meritpoäng,  som inkluderar samtliga elevers betyg i alla ämnen, vilket betyder att betygen Väl godkänt och Mycket väl godkänt ger utdelning i denna totalpoäng.</p>
<p>Vår första rektorskommentar refererar till framgångar enligt samtliga ovanstående betygsparametrar.</p>
<p>Det som är roligt är att vi hela tiden når ökade resultat. Det är roligt för det betyder att det går bättre för våra elever.--- Högre meritvärde, fler som blir gymnasiebehöriga och flera som har fullständiga betyg. Så har det varit de senaste fyra åren. (A)</p>
<p>Nästa inlägg tyder på att olika mått kan ge skilda bilder av en skolas betygsresultat.</p>
<p>Vi ser att vi på ganska kort tid har fått många elever som når målen, det vill säga får godkänt i betyg, men vi märker också att vi inte är lika representerade när det gäller VG- och MVG-kriterier ---</p>
<p>Eleverna är duktiga på att tillgodogöra sig grundläggande fakta och att förhålla sig till dom, men när vi pratar om reflektion och analys så är vi inte riktigt där än…Vi har rätt många enmansföretag i entreprenörsbranschen --- så det finns inte riktigt samma status att ha en högskoleutbildning…(H)</p>
<p>En tredje rektor kommenterar att skolan har valt att hålla en strikt betygspolicy framför att praktisera en falsk snällhet som skulle ha urholkat den långsiktiga trovärdigheten.</p>
<p>R: LUS-värdena förbättrar vi ju starkt och meritpoängen har gått uppåt men inte starkt alls utan det går långsamt. Jag tror att det finns många faktorer till det. Vi skulle kunna jobba bättre med att ha roligare lektioner, vi skulle jobba mera med Vygotskij … ja, leda dom till goda resultat och inte se att dom måste lista ut det själva liksom …Men vi har också en väldigt liten betygsglidning här, vi har den minsta betygsglidningen (= betygsinflation, rapportförfattarens tolkning) i kommunen. Våra elever är dom enda som har höjt sina resultat …</p>
<p>I: Du menar att man inte ger snällbetyg alltså?</p>
<p>R: Man ger inga snällbetyg här. Och det finns ingen anledning för mig att gå ut och säga att vi ska höja våra betyg för  --- då blir man inte trovärdig, utan det gäller ju att verksamheten är så bra så att dom kan få bra betyg. Det vi gjort tidigare är ju att vi stirrat oss blinda på G, och det är lite fel för det är ju med VG och MVG som det stora lyftet sker på något sätt. Det har fokuserats mycket på det under det senaste året här. (G)</p>
<h2>Fokus på läskvalitet</h2>
<p>Avsnittet inleds med några allmänna noteringar om hur LUS används  på skolorna. Därefter följer rektorers kommentarer i anslutning till resultatlistor,  särskilt elevresultat som avviker, så kallade anomalier.</p>
<p>Användningen  av LUS kommenteras utifrån olika aspekter, nämligen (1) frekvensen, hur ofta eleverna lusas, (2) arbetsdelningen, vem som utför eller kan utföra lusningen samt</p>
<p>Resultatlistorna  kommenteras inledningsvis med avseende på fem faktorer som bidrar till att de blir mindre tillförlitliga, alternativt mer svårlästa. (1) Kodningen är missvisande. Vid en skola betecknar siffran 19 att  LUS-värdet är 18 b. (2) Utskriften är missvisande. Raderna har hamnat ojämnt i något fall. (3) Ordningsföljden är inadekvat. Den löper inte i  LUS-värdenas ordningsföljd. (4) Olika skolor tolkar schemat olika. Det märks vid skolbytet mellan år 5 och 6. (5) Någon  LUS-ansvarig är ovan i rollen, varför värdena blir något steg ”för snällt”</p>
<p>Samtalen blir riktigt intressanta när enskilda elevfall granskas med avseende på anomalier, det vill säga osannolika kontraster mellan LUS-värden och betyg. Ett par rektorer säger att det måste vara något galet när de i datalistorna upptäcker elever som har låga LUS – värden men överbetyg i ämnen som normalt kräver god läsförmåga. En annan rektor deklarerar dock att motsatsen inte behöver vara ologisk, ty en elev kan ha god läsförmåga och läsförståelse men likväl få låga betyg på grund av underlåtelser av olika slag. Detta låter bestickande men i själva verket finns undantag från denna tumregel.</p>
<p>Den fortsatta redovisningen av anomalier i resultatlistor grundar sig på samtal med tre rektorer. Dessa har en så ingående kunskap om enskilda elevfall, att de kan redovisa anomalier med imponerande konkretion, och orsakerna till denna kännedom förefaller att växla från fall till fall. En av rektorerna sitter med i ett av arbetslagen (A); en annan leder en liten skola vilket underlättar möjligheten att ”ha järnkoll”, som rektor uttrycker saken (B); och en tredje har mycket god dokumentation om beslutade åtgärder för olika personer (F).</p>
<p>Vi ger nu ordet till den första  rektorn (A).</p>
<p>R: Om vi stannar på rad 2 hittar vi en flicka med LUSvärde 15 (= Läser flytande och obehindrat…). Hon har ju MVG i biologi, fysik och geografi som är tunga faktaläsämnen. Då visar det sig vara en elev med bakgrund i (land med ett slaviskt språk) med väldigt, väldigt både breda och djupa faktakunskaper sedan tidigare, men med svårigheter att uttrycka sig på svenska. Men hon har inga problem för övrigt, och hon har ju VG i flera andra ämnen också: matte, kemi, historia, samhällskunskap.</p>
<p>I: Men hur kan hon komma till sin rätt (om hon inte kan svenska)?</p>
<p>R: SO-läraren som gav henne MVG i geografi berättade att han hade spårat in på ett område som delvis berörde flyktingpolitik. Då tände hon till ordentligt och kunde beskriva samband, orsaker och bakomliggande faktorer.</p>
<p>I: Fick hon redovisa det muntligt?</p>
<p>R: Delvis – Hon blev så engagerad att hon egentligen inte brydde sig om hur det formulerades på svenska, och då kunde hon faktiskt uttrycka sig väldigt väl för då blev det spontant (A).</p>
<p>Slutsats: Om den här flickan hade blivit lusad på modersmålet hade LUS-värdet blivit högt.</p>
<p>Samma rektor (A) granskar resten av listan och stannar upp vid ett nytt anomalifall. Här handlar det om en pojke som saknar betyg i flertalet ämnen, däribland i svenska, eftersom han har oerhört hög frånvaro och därmed inte kunnat redovisa något bedömningsbart. Men han har MVG i biologi och VG i fysik, vilket beror på att han gillar NO-läraren och kommer till hans lektioner.</p>
<p>R: Han klarar högläsning men har ingen  läsförståelse--- Om han hade varit här och gjorde det han skulle hade han haft en lysande karriär.</p>
<p>I: Vet du varför han läser dåligt?</p>
<p>R: Jag skulle säga att det beror på att han inte läser, att han inte har någon läsvana, han har inga böcker omkring sig och ingen lästradition (A).</p>
<p>Den andra  rektorn (B) kommenterar hela sju fall som väcker uppmärksamhet, varav fem må redovisas för att belysa hela registret av anomalier. (1) En flicka med  LUS-värde 16 (= läser och förstår instruktioner…). Det är den enda eleven på högstadiet som har väldiga svårigheter att läsa. (2) En pojke saknar betyg i biologi. Alltså, det är strögrejer.  Det här är en kille som har slarvat med att lämna in sina uppgifter. Han kommer ombord senare. (3) Här är en flicka med 18B som  LUS-värde (= kan urskilja miljö- och personskildringar samt inre monologer…). Hon saknar betyg i praktiska ämnen som hemkunskap, idrott, bild  m.m. Hon har legat på sjukhus men är egentligen en MVGflicka. (4) Nästa är en pojke som inte är lusad på grund av att han flyttat fram och åter mellan olika skolor. Pojken har en neuropsykiatrisk diagnos.  Det är en pojke som vi är glada om han får betyg i svenska, engelska och matematik. (5) En flicka med  LUS-värde 18B med omdömet. Också en flicka som kom hit sent, inte har varit mycket närvarande och har en väldigt trasslig bakgrund.</p>
<p>Den tredje  rektorn (F) redovisar en serie fall, vilka ytterligare breddar variationen över den verklighet som döljer sig bakom anomalier i resultatlistorna. Det första fallet handlar om en flicka med problemet, att hon fick vara som en mamma till sin förälder.</p>
<p>R: När hon är i skolan fungerar hon ju jättebra, men hon är inte här mer än  40–50 procent.</p>
<p>Nästa fall gäller en flicka som inte längre går på skolan och saknas i listan men lever kvar i rektors minne, vilket framgår av följande replikväxling.</p>
<p>R: Vi hade en elev förra året som kom hit i sexan och låg på LUSpunkt 7  (= Tar vid behov effektiv hjälp av bokstäverna i sin läsning. Självkorrektion är vanlig). …</p>
<p>R: Nej, det var sant, och det vi blev mest förskräckta över var att det inte hade skrikits tidigare. Det här handlar om en invandrartjej som hade gått i svensk skola sedan årskurs 2 ja, först i förberedelseklass och sedan i vanlig klass. Vi började ju utreda vari problemet låg … ja, hon kom faktiskt upp till 15 efter två år här. Och det visade sig att hon hade språkutvecklingsproblem.</p>
<p>I: Jaha, hur tolkade ni detta?</p>
<p>R: Hon förstod inte vad man sa helt enkelt … ja, det var en jättetrevlig tjej, lugn och social och … men hon fattade inte vad man sa. Men det var inget språkproblem, det var lika illa på hemspråket. Vi försökte ju lusa henne på hemspråket och det var inte bättre det. Så hon går i en språkutvecklingsklass nu.</p>
<p>R: Nej, mycket gravare än så, hon har inget ordförråd. Om du pratar med henne så förstår hon inte hälften av vad du säger helt enkelt. Det är därför hon skrattar, för då märker man inget. Men nu går hon i en specialklass för språkutveckling. (F)</p>
<p>Samma rektor, belyser hur skolans dokumentation och resultatuppföljning kan gå till. Vid intervjun tittar rektorn och rapportförfattaren ömsom i resultatlistan, ömsom i pärmen där beslutade åtgärder finns dokumenterade.</p>
<p>R: Här är den här tjejen med hög frånvaro som jag pratade om och orsakerna till frånvaron. Hon är ej godkänd i religion, har inga studieproblem, svårt med koncentrationen i klassrummet och svårt med matematik. Sedan (står det) mål och tider för förhör i SO, (lärarnamn) ger stöd i matematik på torsdagar, och så har mamma, pappa och hon själv som mål att komma till skolan.</p>
<p>I: Man fördelar alltså ansvaret på flera personer.</p>
<p>R:  Precis, och sedan utvärderar man det.</p>
<p>Slutligen ett fjärde fall som ger ytterligare konkretion åt skolans dokumentation och uppföljning av åtgärder.</p>
<p>R: Här har vi också en pojke med 18A i  LUS-värde (= Kan följa handlingen i en bok) men inget betyg i matte, kemi, biologi och Bspråk, men har VG i två praktiska.</p>
<p>I: Just det, (det står) ” har inte åtgärdat dom rester som vi kom överens om” och ” har svårt att ta itu med skolarbete såsom prov etc., vill inte bli förhörd av föräldrarna, kom aldrig till läxhjälpen trots uppmaning att göra det ” … ja, så det där är exempel på att här har det alltså funnits åtgärdsprogram, men de har ”förlorat på teknisk  knock-out”?</p>
<p>R:  Precis, och då får man göra ett nytt (försök).</p>
<p>I: Okej, men vad händer då … ja, när skolan föreslagit och så, men det strular till sig ändå?</p>
<p>R: Ja, men vi tittar på åtgärderna; (lärarnamn) och (elevnamn) planerar tillsammans med berörda lärare arbetsområden och tider så att (elevnamn) kan göra sina prov …Och det är (lärarnamn) och (elevnamn) som är ansvariga för  det--- och (lärarnamn) mejlar föräldrarna för att få en tät kommunikation om det här va. För ofta handlar det ju om att han måste läsa på något eller göra något jobb hemma, och då måste hon ju ha koll på …</p>
<p>I: Just det, dom får ligga i, göra sig påminda och lägga sig på en konkret nivå, och ha täta kontakter med näraliggande mål ungefär va …</p>
<p>R: Precis, och då kan mamman fråga var han har det där  SO-arbetet som han ska jobba med när han kommer hem …Det är (lärarnamn) som har ansvar för det, och (elevnamn) sms:ar sina föräldrar om läxor och prov också, för att få kontinuitet …(F)</p>
<p>Avslutningsvis:  Det allmänna intrycket av rektorernas kommentarer är att det finns en brokig blandning av människoöden som döljer sig bakom siffrorna. Rektorernas livfulla skildringar tyder på att resultatuppföljningen inte bara eller främst handlar om kalla fakta. Denna sida av uppdraget kan istället innebära, att rektor får en insyn som underlättar beslut med konsekvenser för skolans pedagogiska och elevvårdande åtaganden.</p>
<h2>Idéer och strategier relaterade till skolutveckling</h2>
<p>Avsnittet består av tre delar: (1) Beskrivningar av ett par satsningar som förekommer på flera skolor, (2) Fyra kortare referat av skolutvecklingen vid enskilda skolor samt (3) En utförligare skildring av hur en enskild skola möter lokala problem.</p>
<p>På flera skolor förekommer satsningar på läsprojekt . Ofta handlar det om att olika ämnen bidrar med undervisningsminuter som läggs i en gemensam pott. Tidsresursen används för schemalagd läsning av skönlitteratur i klassrummet. Läsningen, som tycks vara allmänt accepterad, sker i regel under klassföreståndarens, mentorns eller svensklärarens ledning 2–3 gånger i veckan. På flera skolor låter man eleverna läsa individuellt vald litteratur som refereras och recenseras. Det förekommer också att alla läser samma bok, men individuellt. Vidare finns exempel på lärare som också utmanar elevföräldrarna att delta i regelbunden läsning hemma, exempelvis genom att eleven får läsa högt för övriga familjemedlemmar. Flera rektorer uttrycker vikten av att satsa på skolans bibliotek genom såväl bokbeståndet som tidsresurser för skolbibliotekarier. En rektor (B) redovisar stolt den höga utlåningsfrekvensen på skolan.</p>
<p>Lärarnas undervisning granskas i relativt hög utsträckning på flera skolor genom klassrumsbesök . Syftet är att säkerställa verksamhetens kvalitet. Rutinerna och valet av fokus kan emellertid variera. På en skola är rektors besök alltid aviserade. En annan rektor nämner att besöken brukar ske på förekommen anledning, t.ex. när läraren är ny på skolan eller om det har riktats kritik mot undervisningen från elever alternativt deras föräldrar. En tredje rektor uppger att mest avseende fästs vid om målet med undervisningen framgår klart, även för den enskilda lektionen. På en skola har ledarna för respektive arbetsenhet rektors mandat att genomföra behövliga besök. Flera skolor har också prövat så kallad kollegieutvärdering, men dessa försök uppges ha varit föga lyckade, vanligen för att lärarna påstås vara för försiktiga. De är helt enkelt rädda att ärliga speglingar ska uppfattas som illvillig kritik. Ett par rektorer överväger att ge kollegieutvärderingen en ny chans, men då i mer strukturerad form. Rektor prövar först ut en lämplig modell som därefter implementeras genom att lärarna skolas in i den. * * *</p>
<p>Nu följer fyra korta referat om skolutveckling på enskilda skolor. Referaten är baserade på rektorernas berättelser. I rektorernas berättelser kan tre ambitioner urskiljas, nämligen att (1) förbättra skolans resultat, (2) satsa på värdegrundsfrågor och elevsociala aspekter, samt (3) trimma skolans organisation.</p>
<h2>Exempel 1 (G)</h2>
<p>Rektor driver värdegrundsfrågorna och all personal på skolan har utbildning i ett specifikt, väletablerat, värdegrundskoncept. Det är viktigt att behandla alla lika och elevernas självkänsla är A och O, anser rektor. När elever och personal mår bra är man på rätt väg, men det finns ingen konflikt mellan att må bra och prestera väl.</p>
<p>Skolan gör framsteg med såväl LUS-värden som med meritpoäng. Rektor vill undvika tendensen att stirra sig blind på andelen gymnasiebehöriga. Det är ju betygen Väl godkänd och Mycket väl godkänd som får eleverna att lyfta, säger rektor och hänvisar till Vygotskijs idéer. Dessa tolkas av rektor så att pedagoger bör sträva efter tydlig kunskapsfostran som leder mot måluppfyllelse. Rektor och de båda biträdande rektorerna deltar i varsitt arbetslag när dessa har överläggningar.</p>
<h2>Exempel 2 (B)</h2>
<p>Rektor lämnade en traditionell skola och kom till sin nuvarande skola som hade kommit långt i arbetet med portfolios och prioritering av de tre ämnena svenska, matematik och engelska. Rektor tror att de yngre eleverna mår bra av att ha en ”hönsmamma” (rektors benämning) och har därför återinfört ett modifierat klasslärarsystem på låg- och mellanstadiet.</p>
<p>Rektors tro på läsningens centrala betydelse för elevers skolframgång har materialiserats genom halvklasstimmar på lågstadiet, satsning på biblioteksresurser samt ”lusning” av elever varje termin. Organisationen trimmas också genom att rektor optimerar arbetsenheternas sammansättning. Skolans personal är van att hantera den betydande variationen i storlek mellan årskurserna. Under det aktuella läsåret finns 33 elever i åttan men bara 16 i nian.</p>
<h2>Exempel 3 (C)</h2>
<p>Rektor kom till en expanderande skola med hela kommunen som upptagningsområde. I skolans policy ingick idéer om frihet under ansvar samt ämnesintegration. Friheten missbrukades genom att en del elever gick hem på eftermiddagarna istället för att jobba, varför rektor nu stramar upp skolarbetet med mer undervisningstid. De områden man satsar på nu är naturorienterande ämnen och moderna språk. Möjligen förlorade dessa ämnesgrupper på ambitionerna om ämnesintegration.</p>
<p>Rektor är mån om att varje arbetslag ska ha så heltäckande ämneskompetens som möjligt, att lärarna stannar kvar på skolan under dagen och att lärarnas undervisning i varje klass breddas så att splittring undviks. Tidigare var nämligen lärarna specialiserade på smala favoritområden. Rektor talar engagerat om vikten av att alla elever mår bra och blir delaktiga i sitt lärande; och välbefinnandet är nödvändigt för att lärandet ska fungera, anser rektor.</p>
<p>Rapportförfattaren tolkar första hälften av berättelsen så här. Rektors pedagogiska filosofi är grundad i dels ett ideologiskt inslag från tidigare läroplaner, där ämnesintegration stod högt i kurs (jfr Naeslund, 1991, kap. 8), dels den pedagogiska rörelse i tiden, Eget arbete, som uppstod under 1990-talet men sedan har blivit kritiserad för att den ökar klyftorna mellan eleverna och riskerar att leda till reproduktion av kunskaper på låg nivå (Österlind, 1998; Naeslund, 2001). Om dessa tolkningar stämmer, innebär det att principen om resultatuppföljning kan fungera som en tankeställare, när pedagogiska idéer inte leder till önskade resultat.</p>
<h2>Exempel 4 (A)</h2>
<p>Vid ankomsten till skolan möttes rektor av en personal som var mycket engagerad, speciellt i elevernas sociala problem. Rektor uppskattade den ambitionen men har också utmanat personalen genom att eftersträva en bättre balans mellan skolans sociala och pedagogiska mål. Fokuseringen på goda skolresultat har gett utdelning i form av högre meritpoäng.</p>
<p>Rektor menar att de förbättrade skolresultaten beror på ökad styrning mot kunskapsmålen på flera nivåer. Förvaltningschefen influerar rektorerna, vilket får effekter på lärarna, som i sin tur påverkar eleverna och deras föräldrar. Nu har kommunledningen breddat sitt intresse från datainsamlingar om måluppfyllelse till skolornas åtgärder för att förbättra resultaten, och det kommer att få konsekvenser. Rektor deltar i ett lärarlags överläggningar, och det är mycket givande; mer för mig än för dem, säger rektor med ett leende.</p>
<p>Ovanstående fyra exempel belyser hur skolutveckling och resultatuppföljning går hand i hand. Vidare framgår att rektorerna inte ser någon motsättning mellan ambitionerna att eleverna ska må bra och prestera väl. * * *</p>
<p>Nu följer en fylligare skildring av skolutveckling baserad på berättelsen om ett enskilt fall.</p>
<p>En av skolorna krymper, även bortsett från det faktum att årskullarna minskar generellt. Vidare har elevsammansättningen ändrats radikalt under de senaste fem åren. Då hade varannan elev svenska som modersmål, men i dagsläget har den andelen krympt till endast fem procent. Skolans försök att locka svenska ungdomar genom en specifik satsning misslyckades och avbröts därför.</p>
<p>Om man ser betyg och meritpoäng som en rättvis mätare på framgång kan man tala om en skola i kris, det vill säga i farozonen. Ordet kris betyder dock ursprungligen vändpunkt, och dess alternativa betydelse är möjlighet. Skolan har som ett led i sitt arbete satsat på tre innovationer: en redovisningsteknisk, en organisatorisk och en språkdidaktisk.</p>
<p>Redovisningstekniken  på skolan har kompletterats så att dess resultatlistor numera innehåller uppgifter om elevens ankomstår till Sverige. Det innebär bland annat att elever som går i så kallad introduktionsklass har särredovisats och därmed utgått ur ordinarie betygsstatistik. Därmed blir skolans resultatstatistik inte lika missvisande.</p>
<p>Organisatoriskt,  men också innehållsligt, har skolans arbete med introduktionsklasserna lagts om. För de helt nyanlända eleverna utgör svenskan stommen i deras lärande; men för att innehållet inte ska bli för torftigt ingår i någon mån även stoff och begrepp från andra skolämnen. När dessa elever har kommit längre i sitt lärande följer de samma timplan som övriga elever, dock utan att integreras organisatoriskt med dem. En sådan integration sker nämligen först som ett tredje steg.</p>
<p>Det språkdidaktiska  utvecklingsprogrammet består av flera inslag. Före kommunens övriga skolor satsade man på LäsUtvecklingsSchemat, LUS, som ett kombinerat analys- och utvecklingsverktyg. Elevernas ”lusas” varje termin och samtliga pedagoger på skolan är inskolade i och förtrogna med vad olika värden på LUSskalan står för. Den strategiska vinsten med LUS som analysverktyg är att även blygsammare framsteg noteras och räknas skolans alfabetiseringsinsatser till godo, oberoende av om dessa elever uppnår godkända betyg och gymnasiebehörighet eller inte.</p>
<p>På skolan ifråga har man också dammat av den gamla devisen om att varje lärare bör vara något av en svensklärare. Det betyder att även lärare i andra ämnen än svenska förväntas bidra med arbetsformer som på ett mångsidigt sätt stimulerar förmågorna att lyssna, tala, läsa och skriva. Vidare analyseras läroböckerna i klassen av respektive ämneslärare i syfte att öka stoffets tillgänglighet, ty lågfrekventa ord och ämnesspecifika begrepp kan annars bli en stupstock för elever som inte förstår deras innebörd. Inspiration och idéer om språkdidaktisk skolutveckling har hämtats från Nya Zeeland, och varje arbetslag har bildat en studiecirkel runt en användbar bok om arbetssätt som främjar elevers språkutveckling.</p>
<h2>Resonemang knutna till frågor om jämlikhet och jämställdhet</h2>
<p>Förr eller senare kommenterar nästan alla rektorer spontant den egna skolans socioekonomiska och/eller språkliga sammansättning. Skildringarna är konkreta och lokalt färgade. Dessa kommer nu att refereras kortfattat.</p>
<p>Referat 1:  Järnvägen är gränsen mellan två olika socioekonomiska skikt i närsamhället. För att motverka segregations effekter bygger vi skolorganisationen så att elever med samma intresseval får tillhöra samma klass.</p>
<p>Referat 2:  Här finns ett litet bostadsområde med kanske tio stycken trevånings hyreshus. Resten av eleverna bor i villor.</p>
<p>Referat 3:  Andelen elever med annat modersmål än svenska har ökat från 50 till 95 procent på vår skola under de senaste fem åren.</p>
<p>Referat 4:  På vår skola tycker många att det är viktigast att man får betyget Godkänd. Många elevers föräldrar är ju entreprenörer och har klarat sig bra i livet utan högre studier.</p>
<p>Referat 5:  Eftersom vi inte bara rekryterar elever från en kommundel så får vi alla slags elever hit. Vi har några klasser där det knappt finns några invandrarelever alls, men i andra klasser finns det flera stycken; men totalt är de inte så många på vår skola.</p>
<p>Referat 6:  Varannan elev har annat modersmål än svenska; men många elever tillhör solid svensk medelklass. Eftersom ganska många elevföräldrar är arbetslösa, och ibland direkt fattiga, satsar vi på skolmaten. Var sjätte elev utnyttjar möjligheten att få skolfrukost på morgonen för fem kronor. På fredagar och måndagar är skollunchen förstärkt eftersom en del elever kanske inte får tillräckligt med lagad mat hemma under veckoslutet.</p>
<p>Referat 7:  Vi har haft ganska bra läsvärden på den här skolan. Det finns flera skäl till det. Den sociala kontrollen och kontakten mellan skola och hem fungerar här. De som bor här tillhör ofta medelklassen, men inte alla. En del är höginkomsttagare eller högutbildade akademiker. * * *</p>
<p>De ovanstående sju referaten tyder på följande. När rektorerna talar om skolans elever nämns kulturella, sociala och språkliga bakgrundsfaktorer spontant, och de beskrivs på ett mycket konkret sätt. Frågan om skillnader mellan flickor och pojkar initieras däremot undantagslöst av rapportförfattaren, och svaren blir ofta (men inte alltid) mycket vagare. Rektorerna tenderar att referera mer till allmänna samhällstendenser, måhända rapporterade av myndigheter eller media, men inte lika mycket till konkreta erfarenheter.</p>
<p>De tendenser som framkommer i svaren, när könsskillnader förs på tal, är att flickorna är mer framåt vad gäller studier och läsning av skönlitteratur. Rektorerna anger eller spekulerar om följande könsskillnader som troliga förklaringar till fenomenet. (1) Det finns attitydskillnader, exempelvis att det anses nördigt att studera eller läsa. På direkta uppföljningsfrågor om dessa aktiviteter stämplas som feminina, svarar rektorerna att de inte har märkt något sådant. (2) Det finns könsrelaterade skillnader i fritidsintressen. Flickor läser mer och pojkar ägnar sig mer åt exempelvis dataspel. (3) Det finns könsskillnader i mognad och utvecklingstakt. Flickor blir vuxna tidigare och pojkar leker mer.</p>
<p>Det finns också uttalanden om skillnader mellan pojkar och flickor som är av mer konkret och lokalt färgad art. Dessa behöver inte nödvändigtvis ha med skolresultat eller läsförmåga att göra utan kan lika gärna handla om skillnader i handlingsmönster eller umgängesattityder. Eftersom könsaspekter var en viktig fråga när uppdraget formulerades kommer redovisningen vara särskilt utförlig på den här punkten.</p>
<h2>Replikväxling 1 (E)</h2>
<p>R: Jag tror vi har svårare att väcka pojkarnas lust att lära när dom kommer in på våra lektioner, och det är en pedagogisk utmaning.</p>
<p>I: Har ni några idéer om varför det är så?</p>
<p>R: Jag tror att det är väldigt mycket som konkurrerar, alltifrån dataspel på fritid till att det är nördigt att plugga och sådana saker.</p>
<p>I: Okey, men om vi vänder på det, varför är flickorna...</p>
<p>R: Ja det gäller ju inte alla flickor men jag tror att procentuellt sett så är det fler flickor än pojkar som är studiemotiverade på (skolans namn) och även generellt, och det tror jag det finns forskning som visar.</p>
<p>I: Dom spelar inte dataspel och dom tycker inte att…</p>
<p>R: Nja, dom håller väl på med sitt. Dom har en hel del innovativ teknik som dom kommunicerar med och som vi inte riktigt hänger med på.</p>
<p>I: Är ni mer läsfrämjande också?</p>
<p>R: I väldigt många hem här i (namn på stadsdel) finns det ju inte en enda bok att uppbringa.</p>
<p>I tre av ovanstående rektorsrepliker förekommer formuleringen ”jag tror” eller ”tror jag” och den fjärde innehåller uttrycket ”väl”. Rektor garderar sig alltså med försiktiga formuleringar som antyder att man inte har särskilt grundade uppfattningar om ungdomarnas fritidsvanor. Intressant nog uttrycker sig rektor mer försiktigt när det gäller klassrumspraktiken (replik 1) än när det gäller bristen på böcker i hemmet (replik 5). Det framgår inte om flickorna i större utsträckning än pojkarna får, köper eller lånar hem böcker.</p>
<h2>Replikväxling 2 (B)</h2>
<p>I: Nu har du berättat om vissa spänningar mellan elever från olika områden. Hur är det med pojkar och flickor då, när det gäller läsintresse och sådana saker?</p>
<p>R: Jag tror att det delvis följer riksplanet, att flickorna är duktigare, men vissa år … ja, när jag försöker hitta analyser i vissa ämnen till exempel … ja, ta språkämnet som en variant, så är killarna generellt sett väldigt låga medan flickorna är väldigt höga. Men så har det inte sett ut hos oss va, där har det kunnat vara tvärt emot, att pojkarna varit ganska duktiga i språk, vissa årskurser alltså. Och att pojkarna kan vara duktigare i idrott än i dom teoretiska ämnena … ja, ibland stämmer det, men ibland är det tvärtom.</p>
<p>I: Ja ja, så det är tillfälligheter …</p>
<p>R: Lite grand så, men jag tror ändå att vi generellt på sikt följer riksplanet, att flickorna är lite duktigare, ja i fjol hade jag två flickor som hade MVG i alla ämnen till exempel.</p>
<p>I: Känner man av detta som ett problem?</p>
<p>R:  Jag kan nog tycka att man märker det. Vi har en grupp i sjuan där det är en pojke och 17 flickor, och dom flickorna är väldigt drivna va, och då är det klart att det blir ett väldigt speciellt driv i den grupperingen. Dom störs inte av pojkarnas framfusighet och så vidare. Och flickornas föräldrar är i hög grad akademiker … ja, då blir det en väldig skjuts, en extraskjuts på något sätt va.</p>
<p>I: Har ni haft pojkklasser i motsvarande grad?</p>
<p>R:  Inte riktigt så här, men visst … ja, så kan det vara alltså.</p>
<p>I: Har dom haft icke-skjuts då?</p>
<p>R: Nja … ja, man kanske kan uttrycka det så, att det blir, inte mera svårjobbat, men att det krävs lite mera av oss i skolan för att motivera alla på ett bra sätt, för i slutänden är det ju hur vi jobbar som …</p>
<p>I: Finns det några sådana här attityder som att är man kille ska man inte hålla på och läsa.</p>
<p>R:  Det har funnits lite grand, det har vi känt av ibland.</p>
<p>I: Men en kille som går in för skolan blir inte fnyst åt?</p>
<p>Flickorna uppfattas som mer drivna än pojkar vad gäller läsning och studier men här finns flera reservationer. Tendensen är varken entydig eller värre än på andra håll. Pojkar som gillar att läsa blir inte heller ringaktade. Påståendet att just flickor skulle vara barn till akademiker förefaller inte sannolikt. Däremot kan kombinationen av att vara flicka och akademikerbarn få genomslag så att intresset för läsning och studier märks tydligt.</p>
<h2>Replikväxling 3 (A)</h2>
<p>I: Vi var ju inne på etniska skillnader tidigare…men när det gäller samhällsklass och kön och sådana saker, ser du några mönster där vad gäller läsförmåga och skolresultat och så?</p>
<p>R: Inte när det gäller kön tror jag, men…ja, när det gäller bokvana skulle jag säga att man kan avläsa en del skillnader som jag inbillar mig kan ha social bäring.</p>
<p>I: Okey, där ser du en skillnad mellan arbetarklass och medelklass, om man uttrycker sig lite förenklat?</p>
<p>R: Nja, det kan kanske vara lite för förenklat, men…ja, vi har ett ganska stort inslag av stabil svensk medelklass…där föräldrarna har studietradition och studiebakgrund och så vidare, och dom eleverna kan man avläsa ganska lätt här ute, och det gäller både pojkar och flickor.</p>
<p>I: Bland dom som har annan etnisk bakgrund, ser du någon könsskillnad där?</p>
<p>R: Nja, jag vågar inte säga det, men om jag skulle gissa så skulle jag säga att flickorna läser mera, men jag har inte tittat på det.</p>
<p>I: Eller att pojkarna säger att det är nördigt eller så? R: Nej.</p>
<p>I första repliken uttalar rektor en gissning att socialt skikt betyder mer än kön, medan den tredje repliken antyder att det kan finnas könsrelaterade mönster hos elever med icke-svensk etnicitet, att så kallad intersektionalitet föreligger. Uttrycket ”nja” i andra repliken tycks innebära att rektor reserverar sig mot min kategoriska beskrivning av olika samhällsklasser, medan ”nja” i tredje repliken representerar en viss osäkerhet om läget.</p>
<h2>Replikväxling 4 (A)</h2>
<p>Rektor har tidigare talat om att det finns ett pojkgäng på skolan som förvisso har resurser för studier men som slösar bort dem genom att skolka och ”hitta på saker”.</p>
<p>R: Sedan finns det ju pojkar i samma klass som är av helt annan karaktär. Om du ser på deras betygsrad ser du att dom har VG och…</p>
<p>I: 18 har dom ja (i LUSvärde)</p>
<p>R:  Precis och då har dom ju VG och MVG .</p>
<p>I: Är dom kompisar med varandra?</p>
<p>R:  Ja, det är som olika läger i den där klassen.</p>
<p>I: Är det sånt som man förr kallade plugghästarna och tuffa gänget?</p>
<p>R: Något förenklat, men så skulle man kunna säga.</p>
<p>I: Dom kallar varandra så ungefär?</p>
<p>R: Ja.</p>
<p>I: Kan någon i tuffa gänget byta grupp liksom och göra karriär i…?</p>
<p>R: Ja, det kan dom absolut göra.</p>
<p>I: Och sådant händer också?</p>
<p>R: Ja.</p>
<p>I: Åt andra hållet också?</p>
<p>R: Ja, tyvärr.</p>
<p>Något senare kommenterar rektor en flicka som saknar betyg i många ämnen.</p>
<p>R: Hon skolkar ju bara, va. Flickorna är ofta skolkare…ja, killarna (som skolkar) är här men går inte på lektionerna, men flickorna är någon annanstans.</p>
<p>Mönstret på denna skola är tydligen att skolkande flickor håller sig utanför skolan medan pojkarna är i skolan men inte i klassrummet. Det skulle vara intressant att veta om denna skillnad förekommer också på andra skolor. Även om pojkarna då kanske är till större men för skolan är det kanske flickorna som löper större risker för egen del; men detta är bara spekulationer.</p>
<h2>Replikväxling 5 (G)</h2>
<p>I: Du pratar om (geografisk gräns) som skiljer dom sociala skikten åt, och ni har en förhållandevis låg andel elever som inte har svenska som förstaspråk, men pojkar och flickor då, är det någon skillnad där när det gäller ambitioner, betyg och läsning?</p>
<p>R: Vissa år har någon i personalen sagt att det här är en typisk pojkskola. Jag tror att det här med idrottsklasser och så har bejakat pojkarnas tävlingssinne, och så har ju både (namn på biträdande rektor, tillika idrottslärare) och jag ganska bra koll på hur man styr pojkar, hur man coachar dom. Men för det mesta har vi samma betyg på flickor och pojkar, och det är ju ovanligt. Men så har vi haft dippar när flickorna haft 20 poäng mera som riksgenomsnittet. Ja för några år sedan låg flickorna helt plötsligt på  20–22 poäng över. Men annars är vi ovanliga i den bemärkelsen att pojkarna faktiskt kan ha högre betyg.</p>
<p>I: Och du tror att det kan vara idrotten som …</p>
<p>R: Inte bara idrotten utan förhållningssättet … ja, dels det här med våra idrottsklasser, för i dom klasserna blir lärarna tvungna att bejaka det här tävlingsbeteendet som pojkar har …</p>
<p>I: Och så smittar det av sig på skolan då?</p>
<p>R: Ja, och så kanske man har tävlingsmoment även i skolarbetet, hur många stenciler man hinner på en timme och så vidare. Om man tittar på genusperspektivet så är det ju så att skolan bejakar tjejerna, för att dom är tysta och snälla, och man bejakar kanske också deras sätt att förhålla sig till tillvaron … ja, att det är mjukt och förklarande och så där. Det har inte varit fint att tävla i den svenska skolan och pojkar kanske behöver andra saker ibland … ja, sedan är ju alla unika, det måste man ju ha klart för sig …</p>
<p>I: Finns det lärare som klagar på att tävlandet liksom går före kvaliteten och djupet?</p>
<p>R: Det gör det väl alltid när man har bra klasser, men det jag hört mera är … ja, när man haft klasser som har varit åt det hållet, det är att man har klagat på att dom … ja, att dom är kalla och resultatfixerade.</p>
<p>I: Jaha, att dom inte är hjälpsamma och vänliga utan mer armbågsmässiga?</p>
<p>R: Ja, och det går ju att kombinera det, det är ju ett förhållningssätt, om förhållningssättet är i grunden bra så löser det sig.</p>
<p>I: Ja, du pratade själv om värdegrunden först, dom mjuka variablerna, och sedan kom du in på resultaten, det låter på dig som om det inte finns någon motsättning mellan dom här?</p>
<p>R: Nej, det ska det ju inte göra.</p>
<p>I: När det gäller läsning då, finns det könsskillnader i attityden eller vanorna där?</p>
<p>R: Jag tror att det finns det, men jag har inte undersökt det, men jag tror att det är så att det är svårare att nå fram till 18 med pojkar därför att om dom inte har styrning hemifrån så har dom … ja, jag vet inte, men dom fastnar lättare i dataspel och allt det där känns det som. Jag tror också att det i rollen att vara pojke kanske inte är lika naturligt. Men bara det här att vi har lästimmarna, och det här tjatet om att alla måste läsa … ja, det är vad jag som rektor pratar om på avslutningar och så. Jag ger dom ”hemläxa” över sommaren och försöker få … ja, droppen urholkar ju stenen, och läsningen är ju grunden för att man ska klara framtida yrkesliv och skola.</p>
<p>Replikväxlingen ger exempel på hur skolan försöker att växelvis utnyttja, balansera eller neutralisera tendenser som inte självklart är socialt accepterade, men tillskrivs pojkars sätt att vara av naturen eller kulturen. Skolan utnyttjar, ”bejakar”, deras tävlingssinne, eftersom många pojkar behöver något annat än det ”mjuka och förklarande” som utmärker skolkulturen. Trots att tävlingssinnet ökar prestationerna anses det dock tvivelaktigt då det vädjar till lägre instinkter, kyliga och instrumentella attityder som inte riktigt stämmer med skolans bildningsfilosofi. När hem och fritidsvanor inte stimulera pojkarnas läsning får deras manliga och sportintresserade rektor styra dem, genom att vädja till deras naturliga eller kulturliga instinkt – kanske också deras framtida konkurrenskraft, tänker rapportförfattaren. Att utmana pojkarna på deras egna villkor antas bidra till att de på just denna skola oftast inte presterar sämre än flickorna. Samtidigt kan man spekulera kring om alla pojkar känner sig hemma på sportens och konkurrensens arenor; eller omvänt, om alla flickor känner sig främmande i sådana sammanhang.</p>
<h2>Replikväxling 6 (H)</h2>
<p>I: Du har tidigare pratat om föräldrars yrken och barn med annat modersmål. Men ser du någon skillnad i resultat och läsförmåga när det gäller pojkar och flickor?</p>
<p>R: Vi har inte haft fokus på den analysen än. Parallellt med det här så jobbar vi med att utvärdera normer och … ja, vi försöker jobba normbrytande, vilket gör att vi i andra sammanhang sett hur könet kan vara fördelat … ja, vi har inte tittat på resultat, men hur man utifrån sitt kön kan känna sig gynnad eller missgynnad i olika lärsituationer.</p>
<p>I: Okej, inte med tabellvärden utan mera som processer? R: Ja.</p>
<p>I: Vad tittar ni på då?</p>
<p>R: Vi har en kompetensutveckling som löper över tid där arbetslagen tittar på normkritiskt tänkande. Det finns en bok som heter ”I normens öga”, skriven av normpedagoger på (namn på skola) och där finns det flera olika exempel på hur man kan titta på och utvärdera skillnader eller normer just utifrån könet, som är befästa och som man kanske behöver bryta. En av övningarna har varit att man ritar en karta över skolan, en ritning kan man säga, där man skriver in dom olika ämnena, så har tjejer och killar var för sig fått gått in och sätta dit gröna pluppar där man känner att man drar fördel av att vara … ja, tjej till exempel, och röda pluppar när man känner sig missgynnad utifrån sitt kön.</p>
<p>I: Okej, så då går man på den subjektiva känslan alltså.</p>
<p>R: Ja, hur man upplever det. Då ser man killarnas karta och tjejernas karta, och så kan man se hur killarna upplever att dom har en fördel på vissa ställen och en icke fördel på andra.</p>
<p>I likhet med föregående exempel är det inte faktiska könsrelaterade prestationer som uppmärksammas mest av skolan utan den anda och de upplevelser som könstillhörighet för med sig. Det talas om skolaktiviteter där pojkar respektive flickor känner att de har fördel av sitt kön eller missgynnas av det.</p>
<h2>Replikväxling 7 (F)</h2>
<p>I: När det gäller pojkar och flickor och olika samhällsklasser, eller barn från olika hem och det här med vilket språk man har, ser ni några mönster där?</p>
<p>R: När man analyserar så har ju flickor mycket bättre betyg. Även om det är mycket mera jämnt fördelat här jämfört med riksgenomsnittet. Vi fick ju kritik för det när vi hade en skolinspektion för några år sedan. Dom frågade helt enkelt hur vi gör för vi har ju mycket jämnare mellan pojkar och flickor än vad man har normalt i Sverige, ja dom frågade hur vi gör, och då svarade jag att det vet jag inte. Eftersom det inte hade varit något problem så hade vi inte analyserat det.</p>
<p>I: Okej, men ni fick inte någon kritik för att ni var jämna?</p>
<p>R: Nej, det var bara för att vi inte hade analyserat det.</p>
<p>I: Har ni gjort det sedan då?</p>
<p>I: Vad kom ni fram till då?</p>
<p>R: Nej, alltså det är jättesvårt. Jag tror ju att det har med mognad att göra framför allt.</p>
<p>I: Okej, vad lägger du för värdering i mognad?</p>
<p>R: Tja, flickor mognar och blir mera motiverade för skolan och framtiden egentligen … ja, dom blir äldre tidigare.</p>
<p>I: Ja ja, du menar pubertetsmässigt … eller nej inte bara puberteten utan …</p>
<p>R: Det har ju naturligtvis med puberteten att göra, dom ligger ju en 2– 3 år före på högstadiet. Det är där puberteten kommer och alltså mognar dom tidigare och lägger ner mera tid på studier medan killarna vill fortsätta leka va.</p>
<p>I: Okej, det är så du menar, dom blir seriösa och ser skolan som ett jobb på ett annat sätt.</p>
<p>R: Precis, och det är jäkligt orättvist mot killarna.</p>
<p>I: Ser du någon skillnad när det gäller läsning då?</p>
<p>R: Det är likadant egentligen, men det är inte lika stor skillnad där alltså.</p>
<p>I: När det gäller LUS-värden alltså?</p>
<p>R:  Tjejerna har lite högre LUS-värden.</p>
<p>R: Det tror jag beror på att dom är lugnare … ja, varför dom är lugnare och läser mera vet jag ju inte …</p>
<p>I: Behandlar lärarna tjejer och killar olika för att jämna ut det där eller?</p>
<p>R:  Nej, det tror jag inte, det kanske man skulle göra …</p>
<p>I: Men ni hade ett svar på varför det var en så liten skillnad alltså? R: Nej, vi hade ju inte det.</p>
<p>R: Nej, vi har bara analyserat att det är så, men har inte kommit fram till varför det är så.</p>
<p>I: Okej, det är någonting ni har pratat om.</p>
<p>R: Ja, det har vi diskuterat, och har kommit fram till att det har med mognad att göra.</p>
<p>Replikväxlingen är intressant av flera skäl. Skolinspektionen tycks ha ansett att könsskillnader som är mindre än riksgenomsnittet behöver förklaras, och att avsaknaden av förklaring tas som underlåtenhet. Med utgångspunkt i metaforen att fisken är den sista som märker det vatten som omger den vore det kanske rimligare att utkräva ett besked av de skolinspektörer som undersöker många skolor och därför torde ha en bättre överblick. 1990-talets policyskifte mot mål- och resultatstyrning byggde dock på föreställningen eller retoriken om skolpersonal som högt professionaliserade aktörer som verkar under lokalt specifika villkor. Kravet på analys kan då förstås som en paradigmtrogen tillrättavisning om att detta är något man borde ha ett bra svar på. I rättvisans namn bör två reservationer göras. För det första har vi inte haft möjlighet att kontrollera vad myndigheten ifråga faktiskt har sagt eller skrivit; för det andra vet vi inte säkert om den myndighet som åsyftas är Statens skolinspektion som inrättades hösten 2008 eller Skolverket som hade ansvaret tidigare.</p>
<p>Det svar som rektor återkommer till är att detta har med mognad att göra. Den statistiska populationsskillnad om två år som rektor nämner syftar nog på pubertetsutvecklingen (jfr WestinLindgren, 1979). Det argumentet talar mer om varför skillnaden skulle vara så stor generellt, inte varför den är mindre i detta fall. Det finns också en glidning i talet om vad som ligger i begreppet mognad. Rektors femte och sjätte replik tyder dock på att det handlar mer om social mognad, att flickor är mer studiemotiverade medan pojkar leker mer, och detta sägs i nästa replik vara ”jäkligt orättvist” mot pojkarna, ett skarpt uttalande med en klang av något som inte går att påverka, vilket är märkligt med tanke på att detta påstådda förhållande gäller i ringa grad på den aktuella skolan. Deterministiska förklaringar förefaller annars att vara närmast tabubelagda i denna skolkommun.</p>
<h2>Replikväxling 8 (C)</h2>
<p>R: Flickorna är ju supermycket bättre liksom i övriga Sverige, och vi jobbar med det.</p>
<p>I: Skulle du säga att det är samma skillnad som i Sverige i stort?</p>
<p>R: Jag tycker den är lite hög här. I dom kreativa ämnena är skillnaden katastrofal ….Det är väldigt många MVG:n för flickorna och väldigt få MVG:n för pojkarna generellt på vår skola, men vi har bra resultat på just det där med behörighet till gymnasiet och så, 94,6 procent, och det var topp i (kommunnamn) tror jag, och drygt 80 procent har fullständiga betyg. När det gäller elever som inte får betyg så är inte könsskillnaden så stor …</p>
<p>I: Men däremot när det gäller topprestationerna, och speciellt MVG? Och speciellt när det gäller estetiskt/praktiska ämnen, var det så?</p>
<p>R: Ja, där var det jättestor skillnad. Jag säger så här att man kan inte använda det här att … ja, att det är många killar som söker en nystart och därför söker dom till oss, eller att flickorna söker till oss för att få det lugnare. Alltså det duger inte som argument för mig, utan vi som skola måste tänka att vi ska ge dom förutsättningarna så att dom har samma chans. För ingen ska få mig att tro att det är så många fler flickor som är estetiska, utan det handlar om hur man gör undervisningen. Jag tror delvis att det är så i alla fall. Jag tänker väl framför allt på … alltså jag tror dom skriver mycket …du vet, dom som skriver bäst är ju flickorna …men sedan också vad man gör för uppgifter, och hur man lägger upp det och så där … ja, alltså jag tror att man måste titta på hur man gör det när man får en så otrolig skillnad på betygsresultaten, och det är det vi jobbar med på vår skola. Man kan inte bara slå sig till ro med att vi ”råkade” ha 15 % MVG bland flickorna medan det bara var 3 procent av pojkarna som hade det. Nu vet jag inte om det var just dom här siffrorna, men man kan inte bara slå sig till ro med sådana siffror och säga att det var en tillfällighet, för det kan det inte vara. Man måste kunna jobba könsutjämnande på något sätt va, och det tror jag hela Skolsverige har behov av. När jag säger att dom skriver mycket så tror jag att det gäller generellt, när man håller på med dom här inlämningsgrejerna.</p>
<p>I: Jaha, det är det du menar när du säger skriver, alltså individuella inlämningsuppgifter?</p>
<p>R: Ja, mycket skrivuppgifter, och flickorna är starkare där, och då måste man ju utveckla mycket mera muntliga grejer så att det liksom blir lika.</p>
<p>I: Okej, då förstår jag, alltså dom här skriftliga uppgifterna …. ja, det kan vara redovisningar om något land i Latinamerika till exempel … ja, är det så att flickorna lämnar in i tid, och dom ger järnet medan pojkarna motvilligt lämnar in sent och knapphändigt?</p>
<p>R: Fast så ser jag inte på det. Jag är ju  SO-lärare och undervisade lite för några år sedan, och det jag såg när det gällde pojkarna var att dom var väldigt kortfattade … ja, om man nu ska generalisera. Jag vill inte säga att det är så, men jag säger att det är mycket vanligare att pojkar är väldigt konkreta och kortfattade medan flickorna är lite duktigare på att utveckla olika saker när dom skriver,  och dom tycker det är kul, och skriver fint och så vidare. Nu är det ju mera så att man skriver på dator, men jag tror att just det där med skrivande är något man ska titta på. Jag tror man kan hitta en del kopplingar där, för det är ju det man kan som man ska visa, eller hur, så jag tror man måste jobba mera muntligt också.</p>
<p>I: Okej, eller ska man utveckla killarnas skrivförmåga? R: Ja, det måste man ju också göra så klart.</p>
<p>I: Finns det några lärare som är eldsjälar för den typen av frågor här på skolan … ja, alltså det här med att jobba könsutjämnande och …</p>
<p>R: Jag frågar ju hur dom gör och så där under medarbetarsamtalen, och då är det ju en del som säger att dom inte tänker på det medan andra är noga med att fråga pojkar och flickor varannan gång och så vidare …</p>
<p>Den här rektorn går ut offensivt med att konstatera klara betygsskillnader till flickornas favör och ser det som ett problem att arbeta vidare med. Skillnaderna handlar inte om godkändgränsen utan om överbetygen, särskilt i ämnen där man betygsätts på kvaliteten i friare skrivuppgifter där flickorna skriver utförligare och pojkarna mer avskalat. Dessa utsagor har skrivits med fetstil  för att rektors iakttagelse har fått konsekvenser för bearbetningen av elevenkäten.</p>
<p>Rektor pläderar för uppgifter där pojkarna kommer mer till sin rätt, gärna muntliga redovisningar. Med utgångspunkt i Vygotskijs teori skulle man nog dra slutsatsen att den anpassningen vore att göra pojkarna en björntjänst, eftersom det skrivna ordet fungerar som en mer avancerad hävstång för den språkliga och intellektuella utvecklingen. På längre sikt skulle pojkarna kanske vinna på att man tränade dem mer eller bättre i att utveckla skrivandet. Slutrepliken tyder på att könsmedvetna lärare satsar på att utjämna makten över det talade ordet i klassrummet, den gren där pojkarna brukar vinna över flickorna (Einarsson, 2003).</p>
<h2>Resultatbild 2: Lärares perspektiv</h2>
<p>Sex LUS-ansvariga lärare har intervjuats, två som par och resten individuellt. Fyra har haft andra yrken tidigare. Endast en är man och åldern i yrket varierar mellan fyra och 36 år. En är utbildad lärare i samhällsorienterande ämnen och undervisar dessutom i svenska. Övriga är lärare i svenska och något annat ämne: engelska, historia, svenska som andraspråk och specialpedagogik. De LUSansvariga lärarnas berättelser redovisas i tre avsnitt: (1) Pedagogik för språkutveckling, (2) Bedömning av elevers läsutveckling samt (3) Omdömen rörande elevers kön och bakgrund.</p>
<h2>Pedagogik för språkutveckling</h2>
<p>Högläsning och boksamtal är viktiga inslag i ett par lärares pedagogik. Skälen till det har inte artikulerats så tydligt, varför det finns utrymme för spekulationer på den här punkten. Vår andliga kultur har kunnat bevaras, kondenseras och spridas tack vare skriftspråket. Måhända har dock omvandlingen till skriftspråk varit så effektiv att språkets informativa drag har tagit över och kvävt de levande och åskådliga drag som fanns i berättandet, nämligen det lokala, tidsbundna, muntliga och konkreta (jfr Toulmin, 1995). Högläsning och boksamtal kan då få språket att åter tina upp i en gemenskap. Högläsning skapar då en tydlig men anspråkslös medelpunkt, och bidrar kanske till sådan gemenskap som antagligen är en bristvara i vår individualistiska och splittrade tidsanda.</p>
<p>Förutom den kulturhistoriska dimensionen fyller det levande ordet antagligen pedagogiskt stödjande funktioner för individer som halkat efter i sin läsutveckling. En lärare (g) nämner att vissa elever ännu på högstadiet inte har lyckats se inre bilder i huvudet när de själva tragglar sig genom en text. Högläsning innebär ju att någon annan, som med råge har kommit över de skriftspråkliga hindren, flytande och störningsfritt förmedlar händelseförloppet i en bok så att läsupplevelserna infinner sig; de ser inre bilder av händelseförloppet. Boksamtal kan som bäst innebära att en text laddas med olika mening och växer i innebördsrikedom när meningar bryts mot eller läggs till varandra. Ibland utvecklas konkreta rutiner som syftar till att öka elevernas läsförståelse eller utbyte av skönlitteratur (jfr Oczkus, 2003; Fagerström, 2007;</p>
<p>Rönne, 2010) . Elever som ännu inte kommit lika långt i sin utveckling kan likväl få del av innehållet genom dessa redskap och boksamtal. Kanske anar de också något av kärnan i det gamla ordstävet: Kunskapens rot är bitter, men dess frukter är ljuva. * * *</p>
<p>Det är viktigt att aktörer i elevens närmaste omgivning påvisar värdet av läsning. En LUS-ansvarig lärare (e) påpekar det angelägna i att den lärare som vaktar klassen vid tystläsning i helklass själv läser en skönlitterär bok i stället för att bedöma inlämningsuppgifter. Värdet av förebildlighet bör sålunda få väga tyngre än kortsiktig och skenbar effektivitet.</p>
<p>Frågan är om samma motiv kan tillskrivas vissa lärares satsning på läsning hemma. Betydelsen av extra lästräning får inte föraktas, men det ligger kanske lika viktiga vinster i att hem och skola drar åt samma håll, att föräldrarna bidrar med moraliskt stöd i de ungas utveckling till goda läsare. * * *</p>
<p>På en av skolorna finns den så kallade ”specen” mitt i skolan, en enhet med specialundervisning för elever med dyslexi och liknande problem. Där finns gott om talböcker men också skrivna böcker anpassade efter elever med svårigheter att läsa. Anpassningen består i att (1) stilen är större, (2) utskriften är luftigare samt (3) språket har förenklats genom strykning av långa ord och en del adjektiv. Som utomstående kan man kanske bedöma sådana anpassningar som ytliga eller rent av misstänka att man härigenom gör eleverna en björntjänst. Adjektiv bidrar ju med nyanser och konkretion som berikar läsupplevelsen. Större stil uppfattas måhända också som ett stigma med signalen ”barnslig”. Den luftigare utskriften ändrar kanske textens karaktär i fel riktning.</p>
<p>Samtidigt är det ju troligt att de tre lärare som arbetar i ”specen” skulle ha valt bort de tillrättalagda versionerna om anpassningarna i form av luftigare texter hade varit verkningslösa. I forskningens värld finns erfarenheter som tyder på att den yttre formen inte alls behöver vara betydelselös för att tillgängligheten hos en text ska förändras påtagligt, exempelvis när det gäller transkriptionen av intervjuer. Vårdforskaren Marja Schuster (2006), som intervjuade sjuksköterskor om deras erfarenheter av möten med svårt sjuka patienter, påpekar att hennes transkriptioner förblev stumma och otillgängliga för henne själv när de i likhet med sakprosa var utskrivna med full radlängd. När hon däremot valde att skriva om dem i poetisk form, dvs. växlade rad varje gång den intervjuade sjuksköterskan andades, började texten leva. Därmed blev den också tillgänglig för tolkning.</p>
<p>Vid ett hastigt besök i ”specen” observerades en pojke i sexan som hade både hörlurar och bok. Han föreföll djupt koncentrerad och läraren berättade att denne bokslukare har nytta av att använda två kanaler parallellt, den auditiva och den visuella. Talboken behöver uppenbarligen inte nödvändigtvis tränga undan den skrivna boken och ”skämma bort” eleven. * * *</p>
<p>Vid seminariet med LUS-ansvariga lärare framkom klagomål mot kommunbibliotekets växlande bemötande av hjälpsökande elever. Somliga bibliotekarier gjorde förvisso förtjänstfulla insatser, andra fick kritik för att inte vara tillmötesgående nog. Kritiken vidarebefordrades senare till chefen.</p>
<p>Sammanfattning: Vygotskij använder begreppet ’scaffoldning’, det vill säga stödställningar eller stödväggar när ett hus byggs, som metafor för stöd och hjälpmedel vid utveckling av skriftspråket. Flera av de företeelser och redskap som nämnts i detta avsnitt har en sådan karaktär. De underlättar lärandet under en övergångsperiod men avvecklas när tiden är mogen. Den gamla inställningen om hjälpmedel som en form av fusk utmanas därmed.</p>
<h2>Bedömning av elevers läsutveckling</h2>
<p>Vid minst tre av skolorna kompletteras LäsUtvecklingsSchemat (LUS) med andra instrument för att bedöma elevernas läsförmåga. Här finns det av Psykologiförlaget AB utgivna testet DLS, Diagnosticering av Läs- och Skrivsvårigheter, bestående av fyra delprov: läsförståelse, läshastighet, ordförståelse och rättstavning. Vidare förekommer ett separat läsförståelseprov, kallat LS.</p>
<p>Proven är av flervalstyp och bedöms enligt en fixerad mall, vilket innebär att alla bedömer likadant. Lärarna uppger att de använder dessa prov för att de är så objektiva, dessutom tidsekonomiska eftersom de kan genomföras av alla samtidigt i helklass. Poängen på DLS omvandlas till en standardiserad, niogradig skala, enligt normalfördelningens princip, vilket skiljer den från filosofin bakom LUS. Lärarna menar att DLS används för ”’screening’, en sorts snabbsortering, medan idén med LUS är att stimulera utvecklingen framåt mot kommande steg. * * *</p>
<p>Enskilda skolor och lärare har utvecklat indikatorer för att pejla in vilka LUSpunkter enskilda elever befinner sig på. På en skola har man, enligt läraren (f) utformat en enkät som frågar efter om man klarar att baka efter recept, läsa textremsan när man ser på utländska TV-filmer etc. för att pröva om LUS-steg 16 hade uppnåtts. En lärare, som arbetar med elever som har tilldelats dyslexidiagnos, lät dem se den engelskspråkiga deckaren Da  Vinci-koden   på skoltid och konstaterade då vilka elever som missade intrigen, även när man backade filmen och lät eleverna repetera svåra passager (h). Slutsatsen blev att de inte hade nått LUS-steg 17 (= Förstår innehållet i utländska filmer och naturprogram med hjälp av textremsan).</p>
<p>Samtal om läsvanor och läsupplevelser är en annan metod som används för att bestämma elevernas läsnivå. Frågar läraren en elev vilken bok som är den bästa han/hon har läst och får svaret att eleven har glömt namnet tas det som ett tecken på att eleven inte har nått nivå 18 A (som inkluderar kriteriet om att ha varit bokslukare under någon persiod). Elever som vid läsning på lektionstid väljer bok efter omslagsbild, alternativt byter den ena boken efter den andra utan att läsa dem, har inte heller nått detta mål. (a & g; seminariet)</p>
<p>En svaghet med samtal om läsvanor är att eleverna kan ge missvisande svar i två olika riktningar; de kan svara att de inte läser trots att de kanske gör det (för att inte verka skolintresserade) eller att de läser även om de inte gör det (för att ge ett gott intryck). Frågan om eleverna ser bilder av bokens förlopp när de läser anses då vara en säkrare indikator. De tidigare nämnda läsförståelseproven används för att få säkrare indikatorer och neutralisera missvisande eller osäkra dito vid läsvanesamtal och observationer (a & g; seminariet).</p>
<p>Ibland kan till synes säkra observationer leda till slutsatser som på lika goda grunder omprövas vid senare tillfälle. En tidigare LUS -ansvarig hade bedömt en särskoleelevs prestanda motsvara värdet 18A. Slutsatsen hade dragits sedan den mycket kunnige bedömaren hade videofilmat eleven under läsning och dessutom konstaterat att eleven läser mycket. Nästa LUS-ansvariga lärare (h) devalverade elevens värde eftersom det visade sig att minnesbilden av en bok försvann fortare än kvickt. ”Efter en halvtimme var allt som bortblåst”. Här kom sålunda förtrogenhetskunskap att väga tyngre än noggrann observation.</p>
<p>Samma lärare uppger att även uppvärderingar förekommer när nya fakta kommer fram. Vid ett seminarium med Bo Sundblad granskades resultatlistor, och när ögonen föll på en elev klassad enligt LUS-värde 13 (= Läser nästan flytande; fastnar bara ibland) protesterade matematikläraren med synpunkten: Det är omöjligt, den här eleven förstår ju ”lästal” i matten, varpå Bo Sundblad replikerade: Nu har du genast höjt killen till LUS-värde 16! (h) (= Läser och förstår en instruktion eller arbetsbeskrivning i flera led…). Kommentaren ska förstås som ett referat, ty den exakta ordalydelsen torde ha varit en annan. * * *</p>
<p>LäsUtvecklingsSchemats användning och användbarhet är ett annat tema som kommer upp i samtalen. En lärare säger att hon/han vid sin förra skola såg schemat som en tidstjuv. Nu har hon/han omvärderat det och ser att det kan användas som ett pedagogiskt redskap av lärarna, inte främst som ett bokföringskrav av beslutsfattarna (h).</p>
<p>En kollega, som började engagera sig i LUS redan under studietiden, är inne på samma spår och hävdar att enbart  ett LUSvärde säger ju ingenting! Om exempelvis en elev är nyanländ i Sverige och testas på svenska istället för på sitt modersmål, är ju den eleven dömd att misslyckas även om det handlar om en mycket läsvan och läskunnig person. (e). Vid seminariet med LUSansvariga lärare hade för övrigt en chefstjänsteman, med flankstöd av en controller, påmint om att LUS-värden (på svenska) skulle  rapporteras för samtliga elever följande vecka. * * *</p>
<p>Ett par nämner att handboken om LUS inte räcker för inskolning i schemat. För att få rätt insikter, konkretion och säkerhet är det nödvändigt att få utbildning i schemats praktiska tillämpning. De har gått kurs för Bo Sundblad och ger följande exempel på hur missförstånd och oklarheter rättades till. ”En elev hade klassats som 17 men höjdes när Bosse sa att även före detta  bokslukare skulle klassas som 18A” (c).</p>
<p>På frågan om kursen kan ersätta boken eller bara komplettera den svarar någon att man nog kan vara utan boken. Här kan man kanske ifrågasätta en sådan bedömning. De aha-upplevelser och nya insikter som kommer under en kursdag sker ju mot bakgrund av en tidigare förförståelse som sedan korrigeras, kompletteras eller konkretiseras. Utan den förförståelse som boken ger är det inte självklart att överraskningen hade kommit till stånd. Vidare hade en utbildningsdag utan förkunskaper säkerligen fått en helt annan karaktär, det vill säga varit mer informativ än kommunikativ. Då hade det nog varit svårt att både ta in och smälta budskapet i dess helhet. * * *</p>
<p>En lärare som arbetar mycket med elever beskrivna som dyslektiker framför en synpunkt som möjligen innebär kritik av LUS-värde 18A som ett uppnåendemål för skolans åtaganden. Hon/Han menar att flertalet elever som en gång har uppnått denna punkt i schemat behåller sin läsförmåga även sedan deras läsvanor har mattats av. För ”dyslektiker” gäller dock att de ständigt måste underhålla sin läsfärdighet, annars går den tillbaka (h).</p>
<p>Vid seminariet med LUS-ansvariga lärare framkommer en delvis annorlunda bild, nämligen att bokslukandet brukar kulminera på mellanstadiet men avbryts av att mer utåtriktade intressen som idrott och dataspel under puberteten, särskilt hos pojkar. Detta påstådda mönster må jämföras med en kanadensisk studie som påvisar en tillbakagång i läsfärdighet någonstans i åldrarna 9–12 år och denna försämring är mindre för elever med ett rikt ordförråd (Biemiller & Slonim, 2001). * * *</p>
<p>Vid granskningen av anomalifall i resultatlistorna framkommer inget nytt i lärarnas kommentarer som inte nämndes i intervjuerna med deras rektorer. Även här nämns att avlämnande mellanstadieskola ger högre LUS-värde till eleverna än vad de själva gör (g).</p>
<p>Vidare formuleras tumregler av typen: Om en elev har lågt LUSvärde men flera överbetyg beror det oftast på att eleven är ”dyslektiker eller bokstavsbarn” och får redovisa muntligt. Om en elev däremot har högt LUS-värde men saknar betyg, är det troligt att det handlar om en elev som skolkar mycket. Den som har bra betyg i vissa ämnen men många IG är storskolkare som kan läsa och gillar enstaka lärare. Den som har bra betyg men bara 17 i LUS läser informativt men nöjesläser inte (a).</p>
<p>Sammanfattningsvis: De LUS-ansvariga lärarnas kommentarer motsäger ingalunda rektorernas. Intressant nog ger rektorerna betydligt mer varierade och konkreta beskrivningar än deras LUSansvariga lärare gör.</p>
<h2>Omdömen rörande elevers kön och bakgrund</h2>
<p>Det är inte feminint just att läsa. Däremot uppfattas skolkulturen som lite kvinnlig och det drabbar indirekt läsningen också. Ungefär så kan man sammanfatta några av lärarnas omdömen. (a & g). Det ligger också i linje med rektorernas budskap.</p>
<p>Två lärare anser att pojkarna kanske felbedöms för att de inte skriver lika mycket text i som flickorna när det handlar om inlämningsuppgifter. Det betyder inte nödvändigtvis att de skriver sämre utan mer koncist och flickorna mer ordrikt. (a & g). Det bekräftar tidigare utsaga av rektor C.</p>
<p>Flickorna mognar tidigare och läser mer. Pojkarna har däremot mer extroverta intressen, exempelvis sport och TV-spel, och kommer inte lika mycket till sin rätt i skolan (f). Samma lärare hävdar att deras skola inte ser till könet utan till individen. Uttalandet tolkas som att denna policy är rimlig och något att vara stolt över.</p>
<p>En lärare anser att skolan underskattar pojkarna genom att ensidigt betona läsningen av skönlitteratur. Läraren belyser sin tes utifrån ett konkret fall, där en pojke som genom sin blogg om kampsport visat hur språkligt kvalificerad han i själva verket är. Sådana kvaliteter kan skolan lätt missa. (e).</p>
<p>Könsskillnaderna i språkanvändning skildras av en lärare som i sin klass har sex flickor som läser böcker och femton pojkar som läser manualer till dataspel. Flickorna är oftast lite ängsligare och svagare än pojkarna i muntlig framställning. De läser innantill medan pojkarna berättar frimodigt och flytande utan att titta i anteckningsboken. Nu tänker man tona ned redovisningar med inlämningsuppgifter för det är så uttjatat; hellre gammaldags prov som omväxling, men gärna mer av muntliga redovisningar också. (c). Denna kommentar innehåller en utförligare beskrivning av samma mönster, tidigare formulerad av skolans rektor (C).</p>
<p>En lärare som arbetar på en ”svenskspråkig skola” där många pappor är hantverkare och entreprenörer kommenterar ett könsrollsmönster i framtidsambitioner som kan innebära en så kallad kvinnofälla. Varken sönerna eller döttrarna går in för skolan; pojkarna blir välbeställda hantverkare, flickorna blir lågavlönade barnflickor och liknande. (h). * * *</p>
<p>Några lärare har erfarenhet av skolor med både många och få elever som har annat modersmål än svenska. Deras kontrasteringar är talande och kanske lite oväntade. Den lärare som tidigare arbetade i en skola med nästan bara svenskar säger att de eleverna ofta var barn till välbeställda hantverkare; därför behövde de inte bry sig så mycket om skolan, tyckte de. Den nuvarande skolan, med bara fem procent svenska ungdomar, har toppnoteringar i enkäter som mäter hur eleverna värderar skolan och lärarnas betydelse. Dessutom märks det att lektionerna är livliga men roliga. Alla kontraster mellan svenskan och andra språk ger upphov till munterhet och skratt. Läraren sammanfattar sina erfarenheter med en målande liknelse. Invandrareleverna har en brantare uppförsbacke men en starkare motor. De anser att skolan kan ge dem chanser i livet. (e).</p>
<p>En lärare som för närvarande arbetar på en skola med svensk majoritet men också en del elever med annat modersmål fäller ett intressant omdöme om skillnaderna i föräldrarnas inställning. De svenska föräldrarna bryr sig mest om hur deras ungdomar klarar av skolans krav. Föräldrar med annan etnicitet kan däremot intressera sig för ämnesinnehållet. Läraren konkretiserar med elevföräldrar från Ryssland och Somalia som tycker att man ska ha läst vissa saker för att bli en bildad människa (c).</p>
<p>En lärare som förut tjänstgjorde på en mångkulturell skola, och nu på en svenskspråkig, kommer in på skillnader i levnadsvanor. Det var bättre ställt med nykterheten på den mångkulturella skolan eftersom flera var muslimer (h).</p>
<p>Sammanfattning: Pojkarna tenderar att bli missgynnade  av skolans läsvärderingar samt arbets- och redovisningsformer. Elever med annan språklig och kulturell bakgrund än svenska tycks vara misskända  i den debatt som på ett förenklat sätt utgår från att svenskheten representerar något bättre.</p>
<h2>Resultatbild 3: Elevers omdömen</h2>
<p>Fem skolklasser i år 8 har besvarat elevenkäten, varav två med mångkulturell och tre med svensk profil, däribland en klass där sju pojkar är dyslektiker. Sammanlagt 110 elever har besvarat enkäten; 52 pojkar, 53 flickor och fem där uppgift om kön saknas.</p>
<h2>Texternas omfång</h2>
<p>En rektor och en LUSansvarig lärare nämnde att flickorna är mer ordrika än pojkarna i sina inlämningsuppgifter. Frågan är om samma mönster går igen i enkätsvaren. Den saken har undersökts genom att räkna antalet ord som respektive elev har använt när enkäten har besvarats. I nedanstående tabell anges medianen för antalet ord uppdelat på kön för de fem skolklasser som ingår i materialet.</p>
<p>Som framgår av tabell 1 är medianflickan mer ordrik än medianpojken i varje klass. Det aritmetiska medelvärdet för samtliga flickor ligger på 50 ord och för pojkarna 36. Som svar på frågan om vilket språk man talar mest hemma, svenska eller annat språk, svarar eleverna ibland vilket språk det handlar om, t.ex. tyska, bosniska eller somaliska. Fem pojkar och åtta flickor anger att både svenska och annat språk talas i samma utsträckning hemma. En flicka som går i en mångkulturell klass understryker att bara  svenska talas hemma. Dessa exempel på elevers kompletterande upplysningar tolkas så att språkfrågan är en viktig identitetsmarkör som man gärna träder fram med och inte vill dölja.</p>
<p>Av de medianvärden som redovisas i tabell 1 framgår att elever i mångkulturella klasser hävdar sig väl i fråga om ordrikedom. Faktum är att de 13 pojkar som hemma (åtminstone mestadels) talar annat språk än svenska svarar med i genomsnitt nästan dubbelt så många ord som de 30 svensktalande pojkarna, dvs. 53 ord mot 29. För flickorna går skillnaden åt samma håll, men i betydligt mindre grad, 54 ord mot 48. Centralmått är förvisso trubbiga men de indikerar ändå något, kanske främst elevernas motivation att besvara enkäten på ett seriöst sätt.</p>
<h2>Elevernas åsikter</h2>
<p>Vill eleverna att lärarna ska hålla reda på hur bra eleverna läser? Frågan har ställts och resultatet kan redovisas som ja, nja/både och eller nej. Fördelningen framgår av tabell 2.</p>
<p>Sju av tio vill uppenbarligen att deras lärare ska hålla reda på deras läsförmåga. Detta gäller båda könen och motiven fördelar sig sålunda.</p>
<p>De sexton elevsvar som blivit placerade i en mellankategori, rubricerad som ”nja”, fördelar sig på fyra undergrupper:</p>
<p>• osäker eller likgiltig attityd ( jag vet inte, kanske, spelar ingen roll), 7 stycken</p>
<p>• det beror på (om det leder till åtgärder), 2 stycken</p>
<p>• det viktiga är att jag själv vet (vet att jag läser bra; läser sakta men bra), 3 stycken</p>
<p>• ambivalent attityd (om det sker med måtta; det kan hjälpa, också stjälpa), 4 stycken</p>
<p>Bland de tio som svarar ”nej” finns tre som bara skriver nej, fyra som tycker det är onödigt och tre som anser att läsförmågan är deras ensak. Intressant nog har tre av de sju pojkarna med dyslexi svarat nej. Bland de fem som har räknats till ”övriga” har en lämnat blankt, en har svarat att de redan vet det, en har skrivit att lärarna redan gör ett bra jobb, en tycker själv att han läser bra och en anser att den som behöver hjälp ska få det.</p>
<h2>Elevernas föreställningar</h2>
<p>Tror eleverna att lärarna håller reda på hur bra de läser? Även svaren på den här frågan i elevenkäten kan indelas i tre kategorier: ja, delvis/både och eller nej. Fördelningen framgår av tabell 4.</p>
<p>De 70 som svarat ”ja” fördelar sig på fem svarskategorier om man ser till motiven.</p>
<p>Mellangruppen, ”nja-fallen” bestående av 28 elever, fördelar sig på tre kategorier.</p>
<p>• delvis, vissa lärare, elever och aspekter, 6 stycken</p>
<p>Av de tio som svarat nej på frågan har fyra inte motiverat svaret tydligt. Övriga sex anmärker på bristande kontroll eller intresse.</p>
<h2>Elevernas förslag</h2>
<p>I fråga 3 får eleverna komma med förslag om hur skolan kan hjälpa elever med bristande läsförmåga. Svaren kan redovisas kvantitativt på två olika sätt, dels antalet förslag från respektive elev, dels svarens riktning. Med ”riktning” förstås om skolan bör (1) anpassa kraven (”sänka ribban”), (2) öka dosen (”stärka musklerna”) eller (3) hitta bättre metoder att nå eleverna.</p>
<p>Inom kategorin ”anpassade krav” finner vi förslag som rör litteraturval (enkla och lättlästa böcker), tillrättalagd litteratur (uppförstorade texter), tillgång på auditiva hjälpmedel (skivor, bandspelare, talböcker) eller tidsdisposition (längre tid till olika uppgifter).</p>
<p>Bland förslag klassade som ”ökade doser” är extra det vanligaste förstärkningsordet, därnäst mer  och någon gång fler : extra hjälp, lektioner, träning och läsning; mer böcker och läsuppgifter; fler lästimmar. En elev skriver ”öva tills de kan det klockrent”, en annan ”öva, öva, öva”. Det handlar här om att ge mer av samma sak. Bland svar räknade som ”övrigt”, finner vi följande: ” De får mer hjälp än någon annan, de behöver inte mer hjälp”. ”Skolan kan inte hjälpa dem, bara de själva. ”</p>
<p>En majoritet av förslagen hamnar dock inom kategorin ”bättre metoder”. De fördelar sig på fem olika underkategorier.</p>
<p>Uppgift om antalet förslag inom respektive åtgärdstyp saknas eftersom överlappningen mellan dem är betydande. Tre pojkar och två flickor ligger bakom den typ av åtgärder som kanske är intressantast, nämligen Progression, vilken illustreras med två elevsvar.</p>
<p>Ge dom lättlästa böcker att läsa sedan ge dom svårare och svårare böcker att läsa. Så att dom utvecklas sakta men säkert (pojke).</p>
<p>Få lätta böcker att börja med. Sen få typ svårare. Så fick jag hjälp och nu går det bra (flicka).</p>
<p>Det faktum att cirka 70 procent av förslagen är kvalitativa tyder på att eleverna har varit kreativa. Det totala antalet förslag är nära nog lika mellan könen och fördelningen på olika kategorier skiljer sig inte heller nämnvärt. De lärare och den rektor som i intervjun ansåg att flickorna är mer ordrika men kanske inte mer idérika avsåg skriftliga inlämningsuppgifter. Samma mönster gäller för elevenkäten, där flickornas 50 ord och pojkarnas 36 ord i genomsnitt inte har någon tydlig motsvarighet i skillnader vad gäller antalet idéer eller idéernas art.</p>
<h2>Sammanfattande diskussion</h2>
<p>Uppdraget var att studera om pojkar, på grund av sin (eventuellt) sämre läsförmåga, inte kommer helt till sin rätt i skolan. Fältstudiens uppgift var knappast att besvara frågan om hur det brukar vara, utan snarare att belysa hur frågor om skolprestationer, läsförmåga, kön och o/rättvisa kan ta sig uttryck. Syftet var med andra ord explorativt, det vill säga att upptäcka fenomen och mönster lokalt, för att hyfsa frågorna, samt formulera hypoteser som senare kan prövas i större skala. Den sammanfattning och diskussion som nu följer är ett försök att sammanbinda olika delar av materialet till en helhet. Frågan är då till vilket eller vilka pussel bitarna passar.</p>
<p>Den statistiska delen av kommunstudien tydde på att könsskillnaderna i betyg eller läskvalitet var små eller obefintliga, i vissa fall rent av till pojkarnas fördel (Källa: Sammanställningar från Bo Sundblads rapport). Frågan är då om dessa oväntade resultat går att hänföra till några specifika egenskaper i den studerade kommunen. Demografiskt sett innehåller kommunen en etnisk och socioekonomisk variation och segregation som inte är ovanlig för urbana miljöer i Sverige. Det som utmärker kommunen som skolkommun är att den sedan några år så tydligt uttalar principen om resultatstyrning. Rektorsintervjuerna indikerar att kommunens skolpolitiker och utbildningsförvaltning tidigare pratade om pengar, i dag om pedagogik.</p>
<p>Finns det något möjligt samband mellan kommunens egenskaper och det faktum att pojkarna klarar sig bättre än väntat? Det skulle kunna förhålla sig så. Basil Bernsteins tes om synlig och osynlig pedagogik gick ut på att arbetarklassens barn behöver en synlig och tydlig pedagogik för att lyckas i skolan. Barn till medelklassföräldrar (läs: akademiker) kan däremot ofta genomskåda och med framgång bemästra uppdrag och uppgifter som är friare och ambitionerna individuellt valda. Kategorierna arbetarklass och medelklass kanske upplevs som mindre aktuella i en tid när andelen industriarbetare sjunker och en hel del hantverkare fungerar som entreprenörer, men olika följder av synlig och osynlig pedagogik kan kanske vara lika tillämplig på andra indelningsgrunder.</p>
<p>Dagens pedagoger hävdar ibland att pojkar och barn med neuropsykiatriska diagnoser (”bokstavsbarn”) ofta kräver tydliga regler, explicita förklaringar etc. för att förstå vad de förväntas göra (Källa:</p>
<p>Seminarier med rektorer och lärare inom ramen för olika kurser). Sammalunda finns det vittnesbörd om vuxna invandrare som uppger att de har ”gjort bort sig” och förlorat arbetet, när de har tolkat chefens fråga: Vill du göra det här åt mig, som en äkta fråga  – inte en uppmaning. Skolmiljöer med tydlig resultatstyrning hjälper kanske pojkar samt vissa invandrar- och bokstavsbarn att hävda sig bättre.</p>
<p>Elevenkäten tyder på att flertalet elever både vill och får bli sedda av lärarna vad gäller deras läsförmåga. En del nämner också det använda schemat för läsutveckling, inklusive vetskapen om vilken luspunkt man har uppnått. Deras förslag om hur man lämpligen hjälper lässvaga elever att utvecklas får nog bedömas som rika, varierade och kreativa; inte minst förslaget att först sätta in hjälpinsatserna på elevens egen nivå för att därefter stegvis öka svårighetsgraden. Principen om rätt utmaningsnivå finns omnämnd inom läsforskning (Elbro, 2004); och den ligger i linje med Vygotskijs idé om lärande i den närmaste utvecklingszonen. Pojkarna är lika idérika som flickorna när de besvarar enkäten, men mindre mångordiga.</p>
<p>Frågan är om resultatstyrningen också får andra effekter som kan spåras i undersökningsmaterialet. Flera av rektorerna uttalar och utstrålar en påtaglig arbetsglädje över sitt meningsfulla uppdrag. De hälsar policyn om resultatstyrningen med tillfredsställelse, och det är uppenbart att förskjutningen från regeltill resultatstyrning ger ett ansvar och en auktoritet, vilket implicerar en legitimitet som erbjuder stimulans. Utläggningarna om hur de själva och skolpersonalen prövar nya idéer för att utveckla skolans pedagogik och organisation mot allt högre måluppfyllelse påminner lite om de skildringar man kan höra av semesterfirare som har förbättrat sin sommarstuga. Glädjen att utmanas, skapa och se påtagliga resultat är densamma. Överraskande nog visar några rektorer detaljkännedom om enskilda elever som inte uppnår skolans mål, vilket kan ha ett samband med policyn om resultatstyrning.</p>
<p>Den närmaste motsvarigheten hos lärarna är knuten till uppdraget att nivåbestämma och utveckla elevernas läsförmåga och språkutveckling. Vid seminariet med LUS-ansvariga lärare fanns klara tecken på yrkesstolthet och arbetsglädje när de fick berätta om autentiska elevfall som indikerade att kommunens mål/minimikrav på elevers läsförmåga i grundskolan hade uppnåtts. Av intervjuerna med såväl rektorer som lärare framgår att språkutveckling och skönlitteratur prioriteras på skolorna. Det händer att även lärare i andra ämnen än svenska visar ett oväntat engagemang för läs- och skrivutveckling. Det angelägna i att bredda och fördjupa kompetensutvecklingen på området nämns, liksom satsningar på skolbibliotek och skolbibliotekarier.</p>
<p>Även om policyn med resultatstyrning är påtaglig och uppskattad, framträder även missnöjesyttringar när drag av lokal regelstyrning tar ifrån rektorerna och lärarna deras professionella ansvar. Rektorer är irriterade över de direktiv från förvaltningen som innebär att man föreskrivs hur problem ska hanteras, inte bara att  de ska lösas. Likaså uttrycker några rektorer och lärare missnöje när de får sådana påbud om resultatuppföljning, som verkar vara mer till för att ge statistiska underlag än för att användas pedagogiskt av medverkande skolor. Här finns kanske skäl att överväga om kommunens i grunden accepterade policy kan bli urholkad. Information uppifrån utesluter inte behovet av ömsesidig kommunikation. Tydliga krav på skolorna kan också förenas med principen om klara ansvarsgränser.</p>
<p>Principiellt gäller att resultatstyrning leder till att man fokuserar enskilda individer,  vilket innebär att kategorier som kön och social eller etnisk härkomst nedtonas. Undersökningsmaterialet innehåller exempel på rektorer/lärare som bemöter frågor om kön, klass och etnicitet med utsagor om individens primat över kategorierna. Även de som på begäran uttalar sig om kön och härkomst avrundar gärna med reservationer om att det till syvende och sist handlar om individer.</p>
<p>Stereotypisering av människor innebär sålunda att de schabloner som kategorierna representerar riskerar att återuppstå. Om en rektor kritiseras av myndighetsutövande personer för att inte kunna förklara avsaknaden  av samband mellan kön och skolprestationer, då har vi hamnat i ett debattklimat där en statistisk parameter används som en fetisch istället för ett beskrivande kondensat. En annan sak är att statistiska data på aggregerad nivå kan hjälpa oss att få syn på mönster där kön och härkomst spelar in.</p>
<p>Paradigmskiftet från regelstyrning till resultatstyrning innebär bland annat att individer istället för schabloner fokuseras: Det som gäller för somliga eller många, behöver inte gälla för alla, oavsett om frågan handlar om konstaterade samband, prioriteringar eller lösningar. När undersökningsmaterialet innehåller tecken/uttalanden som indikerar att flickor förefaller mer ordrika men inte mer idérika än pojkar, att flickor läser fler böcker och pojkar fler instruktioner, att pojkar är ledigare i sin muntliga framställning än flickor etc., får vi aldrig glömma att tendenserna kan vara svaga, exemplen på det motsatta kan vara många, ty graden av överlappning mellan könen är betydande.</p>
<p>• Pojkars skriftliga alster är kanske kortare men inte nödvändigtvis torftigare än flickors.</p>
<p>• Skolors jämställdhetsarbete fokuserar kanske processer & klimat framför skolresultat.</p>
<p>• Fokus på individer, istället för härkomst och kön, gagnar nog elevers utveckling.</p>
<h2>Extrapolering från fall till hypoteser</h2>
<p>egen kraft, förmåga att formulera sig på det sätt som friare skrivuppgifter kräver samt strategisk medvetenhet nog att genomskåda vilka vägval de kan göra och vilka resurser de kan utnyttja. Sammanlagt krävs alltså fyra förmågor; att läsa, skriva, fokusera och överblicka (Naeslund, 2001). En kedja är inte heller starkare än dess svagaste länk, så i princip krävs bara en enda svaghet för att eleven ska bli fälld. Stödet till eleverna måste sålunda bli mångfacetterat.</p>
<p>Det krävs inga djupare kunskaper i kultursociologi för att inse att tillgången på böcker är rikast i akademikerhem. Ett rimligt antagande är också att denna exponering oftast leder till mer användning, med gynnsamma effekter på såväl lässom skrivförmågan, troligen också benägenheten att läsa och skriva. Självdisciplin och beredskap för uppskjuten behovstillfredsställelse är också hållningar som traditionellt sett odlas mest i detta skikt. Det innebär att skolnormer om frihet under ansvar samt acceptans av utdelning längre fram är utbildningsrelaterade kvalifikationskrav som gynnar samma elever (Österlind, 1998). Något liknande gäller nog för strategimedvetenheten. Civilingenjörer, advokater, journalister, lärare med flera har nog ofta friare arbetsförhållanden än många andra grupper; därför lönar det sig också att utveckla idéer om vilken väg som bäst och lättast leder till måluppfyllelse.</p>
<p>Det ser ut som att elever från akademikerhem har ett försprång vad gäller samtliga länkar i kravkedjan när eget arbete praktiseras. Det finns således skäl att tro att skolans inre arbete har blivit mer ojämlikt under de senaste 20 åren. Det finns emellertid inget tvång att satsa på eget arbete. Enskilda lärare, lärarlag och skolor kan förvisso välja arbetssätt som innebär att de går emot såväl traditioner som trender (Naeslund, 1991; 1996).</p>
<p>Frågan är då om resonemanget kring akademikerbarns försprång också kan överföras till andra indelningar: kön, etnicitet och andra kategorier. Flera intervjupersoner uppger att flickorna på fritiden läser mer, speciellt skönlitteratur, vilket ger bäst utdelning i skolan. Om pojkarna också bjuder starkare motstånd mot skolkulturen ökar flickornas försprång ytterligare. Vidare påvisades i en tidigare fallstudie att det fanns skilda könsmönster vad gäller tolkningen av bedömningskriterier kring inlämningsuppgifter; pojkarna ansåg att man fick poäng på att skriva mycket och korrekt, flickorna insåg att det handlade om mjukare och mer holistiska kvalitetskriterier (Naeslund, 2001, s. 65).</p>
<p>Elever med annat modersmål än svenska har rimligen en brant uppförsbacke om de har fått otillräcklig träningstid i svenska språket, i förhållande till vad som krävs för framgång i svensk skola. I materialet finns emellertid också ett vittnesbörd om att dessa elevers motivation kan väga upp en del, om de anser/inser att skolan ger dem kulturella resurser som ökar chanserna till framgångar i det svenska samhället. Å andra sidan får man räkna med att de ofta kan ha svårare att genomskåda kulturella koder som inte är klart uttalade, men kanske självklara för många.</p>
<p>När det gäller elever beskrivna som dyslektiker ter det sig självklart, att en pedagogik som är mer skriftspråklig än muntlig medför ökade hinder och utmaningar. Elever med neuropsykiatriska diagnoser, ”bokstavsbarn”, beskrivs inte sällan som så bokstavstrogna att de lätt missar verbala trick som ironier, tvetydigheter och uppmaningar i frågeform exempelvis ”Vill du hjälpa till med det här?!” Slutsatsen blir att kultursociologins teser om synlig och osynlig pedagogik samt skillnader i dispositioner troligen  kan tänjas och vara tillämpliga också på andra grupper än på samhällsklasser.</p>
<p>Avslutningsvis formuleras några hypoteser som är baserade på vår undersökning, men vinner på att följas upp med bredare och djupare studier. (1) Skolmiljöer med tydlig resultatstyrning medför troligen utjämnande effekter. (2) Ungdomar i vår skolkommun och andra storstadsregioner ser nog inte läsningen, men skolkulturen, som feminin och nördig. Det färgar av sig på läsningen som ingår i skolkulturen. (3) Ökad variation i utbudet av texter, metoder och redovisningssätt gynnar kanske pojkarna, men också andra grupper som riskerar att komma i kläm. Djupast sett är nog variation gynnsamt för alla, eftersom det utvecklar förmågorna allsidigt och leder till mer omväxling. (4) Användningen av LUS innebär bland annat att framsteg synliggörs för elever som ligger långt ifrån minimikraven för betyget godkänt. Det kan emellertid uppstå konflikter mellan dem som använder LUS som ett pedagogiskt redskap i skolans vardag, och de som kartlägger läskvaliteten med  LUS-värden som underlag för statistik. För att LUS ska fungera är det troligt att skolpersonalen behöver såväl inläsning som arrangerad utbildning och seminarier.</p>
<h2>Referenser</h2>
<p>Allard, B., Rudqvist, M. & Sundblad, B. (2001). Nya Lusboken – En bok om läsutveckling.  Stockholm: Bonnier Utbildning.</p>
<p>Paris: OECD.</p>
<p>Broady, D. (1990).  Sociologi och epistemologi. Om Pierre Bourdieus författarskap och den historiska epistemologin. Stockholm: HLS Förlag.</p>
<p>John Hopkin’s University.</p>
<p>Dahllöf, U. (1967).  Skoldifferentiering och undervisningsförlopp.</p>
<p>Stockholm: Almqvist & Wiksell.</p>
<p>Einarsson, C. (2003).  Lärares och elevers interaktion i klassrummet. Betydelsen av kön, ålder, ämne och klasstorlek samt lärares uppfattning om interaktionen. Linköping: Linköping Studies in Education and Psychology 92.</p>
<p>Ellbro, C. (2004). Läsning och läsundervisning.  Stockholm: Liber.</p>
<p>Ellström,  P-E  (1992).  Kompetens, utbildning och lärande i arbetslivet – Problem, begrepp och teoretiska perspektiv. Stockholm: Fritzes AB.</p>
<p>Fagerström, G. (2007). ”Av boken vet jag vad Exiptionella frågor är.” Boksamtal om livsfrågor i en femteklass. I L. Naeslund (2007, Red). Existentiella frågor i skolan.  Skapande Vetande 54. Linköpings universitet.</p>
<p>Foucault, M. (1975). Övervakning och straff.  Lund: Arkiv Förlag.</p>
<p>Grosin, L. (2002). Rektorer i framgångsrika skolor. I: Nordisk Pedagogik, Vol. 3, 2002,  158–175.</p>
<p>Grosin, L. (2004).  Skolklimat, prestation och anpassning i 21 mellan- och 20 högstadieskolor. Stockholms universitet. Pedagogiska institutionen.</p>
<p>Naeslund, L. (1991).  Lärarintentioner och skolverklighet. Explorativa studier av uppgiftsutformning och arbetsförhållanden hos lärare på grundskolans högstadium. Stockholm: HLS Förlag.</p>
<p>Naeslund, L. (1996). Forskaröga på lärargärning.  Skapande Vetande. Linköpings universitet.</p>
<p>Naeslund, Lars (2001).  Att organisera pedagogisk frihet. Fallstudie av självständigt arbete med datorstöd vid en grundskola. Läspedagogiska institutets skriftserie, EMIR nr 5, Institutionen för beteendevetenskap. Linköpings universitet.</p>
<p>Palme, M. (2008).  Det kulturella kapitalet. Studier av symboliska tillgångar i det svenska utbildningssystemet 1988–2008. Acta Universitatis Upsaliensis. Studier i utbildnings- och kultursociologi 1.</p>
<p>Rönne, M. (2010).  Reciprocal teaching – Effekt efter 15 dagar? En experimentstudie i läsförståelsestrategier. Självständigt arbete i didaktik, vårterminen 2010. Institutionen för didaktik och pedagogiskt arbete. Stockholms universitet.</p>
<p>Schuster, M. (2006).  Profession och existens. En hermeneutisk studie av asymmetri och ömsesidighet i sjuksköterskans möten med svårt sjuka patienter. Göteborg: Daidalos.</p>
<p>Skolverket (2009).  Vad påverkar resultaten i svensk grundskola? Kunskapsöversikt om betydelsen av olika faktorer. Stockholm: Fritzes.</p>
<p>SOU 2009: 64.  Flickor och pojkar i skolan – Hur jämställt är det?</p>
<p>Delbetänkande av DEJA – Delegationen för jämställdhet i skolan.</p>
<p>Säljö, R. (2006).  Lärande i praktiken. Ett sociokulturellt perspektiv.</p>
<p>Stockholm: Prisma.</p>
<p>Toulmin, S. (1995).  Kosmopolis. Hur det humanistiska arvet förfuskades. Stockholm: Ordfronts Förlag.</p>
<p>Vygotskij, L. (1999). Tänkande och språk.  Göteborg: Daidalos.</p>
<p>Österlind, E. (1998).  Disciplinering via frihet. Elevers planering av sitt eget arbete. Uppsala Studies in Education 75.</p>
<p>Österlind, E. (2005, Red.).  Eget arbete – En kameleont i klassrummet. Lund: Studentlitteratur.</p>
<h2>Bilaga 1: Intervjuguide för rektorer Rektors yrkesjag</h2>
<p>Beskriv Din karriär från början till idag!</p>
<p>Vad ger Dig stimulans och arbetsglädje som rektor? Vad känns tungt och besvärligt?</p>
<p>Beskriv Din nuvarande skolas anda; även upptagningsområdet, personalens inställning & profiler.</p>
<p>Beskriv hur Ditt arbete styrs av olika krav uppifrån plus förväntningar utifrån och inifrån. Hur går den typen av styrning att förena med Dina egna visioner och ambitioner med arbetet på skolan?</p>
<h2>Resultatuppföljning</h2>
<p>Hur vet en rektor om han/hon lyckas i sitt arbete? Vilka kriterier anser Du (och andra!) vara viktiga?</p>
<p>Hur vet en lärare om han/hon lyckas i sitt arbete? Hur vet en elev det??</p>
<p>Vilka kriterier på elevers kunskaper, förmågor och utveckling beaktas på Din skola?</p>
<p>Av politiker? Skolchef? Inspektörer? Föräldrar? Dig själv? Lärare? Andra…..?</p>
<p>Vilken betydelse har läs- och skrivförmågan för unga människors möjligheter att klara sig och utvecklas i skolan? Och i livet efter skolan?</p>
<p>Vad kan Du som rektor göra för att påverka elevers läs- och skrivförmåga?</p>
<p>Vilka informationskanaler och nyckelpersoner använder Du för att få en uppfattning om läs- och skrivförmågan hos eleverna på skolan?</p>
<p>Låt oss titta på en sammanställning av Dina niondeklassers ämnesbetyg och värden enligt LäsUtvecklingsSchemat. Kommentera vad</p>
<p>Du ser! Finns det mönster eller värden som överraskar Dig? Vilka andra tankar och reaktioner väcks när Du läser sammanställningen?</p>
<p>Statistik på riksnivå tyder på att flickorna – som grupp - lyckas lite bättre än pojkarna i läsning. Listorna från (kommunens namn) visar samma sak. Hur stämmer det med Din uppfattning? Vad tror Du att eventuella skillnader beror på?</p>
<p>Om vi ser till det som kommer fram i statistiken över LUS och betygen. Stämmer det med Din bild av verkligheten, eller…?</p>
<h2>Fortsättning följer</h2>
<p>Vilka lärare är viktiga för mig att komma i kontakt med för att fånga läsförmågan i praktiken? Lärare i svenska; slöjd/hk; so/no; andra? Hur når jag dem bäst?</p>
<p>Är det realistiskt att samla alla lärare som har en viss klass för att diskutera de omdömen som finns kring LUS-värden, betyg och övriga data. Hur kan det arrangeras?</p>
<p>Vilka elever tycker Du vi bör välja när vi granskar LUS, betyg och resultatuppföljning i (kommunens namn)?</p>
<h2>Bilaga 2: Intervjuguide för LUS- ansvariga lärare Inledning</h2>
<p>Jag heter Lars Naeslund, är docent i pedagogik vid Stockholms universitet, och genomför en studie i (kommunens namn) om resultatuppföljning (läsförmåga och betyg), strategier för skolutveckling samt jämställdhetsfrågor i anslutning till detta. Jag har intervjuat era rektorer, men för att komma närmare skolans vardag vill jag också få lärarperspektivet. Lämpligast i detta fall är att intervjua LUSansvariga lärare vid respektive skola. För att få fram elevsynpunkter har jag gjort en enkät avsedd att användas i en klass, år 8 vid respektive skola.</p>
<p>Varje lärarintervju sker lämpligen mellan mig och de LUSansvariga vid två olika skolor. Jag tror det blir mer spännande och dynamiskt om ni får berätta för varandra. Min roll blir att inflika med frågor om det är något jag inte förstår eller inte har fått svar på. Intervjun beräknas ta en och en halv timme och sker lämpligen vid någon av de intervjuade lärarnas skola. För dokumentationens skull bandas intervjun, men bandspelaren kan på begäran stängas av under avsnitt där någon av de medverkande känner sig obekväm av bandningen.</p>
<p>Jag kontaktar er parvis, och ber er föreslå lämpliga tider när vi kan träffas. Ta gärna fram 2–3 förslag så kan vi nog hitta ett som fungerar. Undvik tider direkt på morgonen. Jag bor i Bromma och åker kommunalt.</p>
<p>Med vänlig hälsning</p>
<p>Lars Naeslund, tel. 08120 763 01 (arbetet) 08-26 55 56 (bostaden) lars.naeslund@did.su.se</p>
<h2>Guide</h2>
<p>Berätta om Din karriär! Hur har vägen till och genom läraryrket sett ut?</p>
<p>Berätta om hur kontrollen av elevers läsförmåga går till på Din skola! Vilken roll har Du?</p>
<p>Berätta om hur man arbetar för att utveckla pedagogiken på Din skola! Vad fungerar (inte)?</p>
<p>Berätta om användbarheten och tillförlitligheten hos LUS! Vad är bra? Vad brister?</p>
<p>Berätta om läs- och skrivförmågan ur jämlikhets- och jämställdhetsperspektiv! Åtgärder?</p>
<p>Kommentera min resultatsammanställning över LUS -värden & betyg för Din skola!</p>
<p>Kommentera elevenkäten! Ger den intressanta resultat?</p>
<h2>Bilaga 3: Elevenkät om läsning</h2>
<p>(1) Vill  Du att Dina lärare ska hålla reda på hur bra Du läser? Svara som Du tycker och motivera varför! (2) Tror  Du att Dina lärare håller reda på hur bra Du läser? Svara vad Du tror och motivera varför! (3) Hur  kan skolan hjälpa elever som inte läser så bra? Skriv allt Du kommer på som kan hjälpa eleverna!</p>
<h2>Statens offentliga utredningar 2010</h2>
<p>Kronologisk förteckning – om förmedling av brottsskadestånd. Ju. – offentlighet och integritet. Ju. – utmaningar för slutförvarsprogrammet. M. – kartläggning av cirkulära rörelsemönster och diskussion om hur migrationens utvecklingspotential kan främjas. Ju.</p>
<p>En systematisk litteraturöversikt. S. i skolresultat. Ett diskussionsunderlag för Delegationen för jämställdhet i skolans arbete för analys av bakgrunden till pojkars sämre skolprestationer jämfört med flickors. U. – en strategi för romer i Sverige. IJ. – forskare reflekterar över sju berättelser från förskola och skola. U. – svensk tolkning och tillämpning. + Bilaga 7, Svensk manual i humanitär rätt m.m. Fö. – utbildning för jobb. Erfarenheter efter två års försök med lärlingsutbildning. U.</p>
<p>Jämställdhetsarbete i skolan. U. – en kunskaps- och forskningsöversikt. U.</p>
<p>Systematisk förteckning</p>
<h2>Justitiedepartementet</h2>
<p>Lätt att göra rätt – om förmedling av brottsskadestånd. [1]</p>
<p>Ett samlat insolvensförfarande – förslag till ny lag. [2]</p>
<p>Allmänna handlingar i elektronisk form – offentlighet och integritet. [4] Partsinsyn enligt rättegångsbalken. [14]</p>
<p>Kriminella grupperingar – motverka rekrytering och underlätta avhopp. [15]</p>
<p>Avtalad upphovsrätt. [24] En ny förvaltningslag. [29] Mutbrott. (38)</p>
<p>Cirkulär migration och utveckling – kartläggning av cirkulära rörelsemönster och diskussion om hur migrationens utvecklingspotential kan främjas. [40]</p>
<p>Förundersökningsbegränsning. [43]</p>
<p>Mål och medel – särskilda åtgärder för vissa måltyper i domstol. [44]</p>
<p>Förbud mot köp av sexuell tjänst. En utvärdering 1999–2008. [49]</p>
<p>Underhållsskyldighet i internationella situationer – Underhållsförordningen, 2007 års Haagkonvention och 2007 års Haagprotokoll + Bilagedel. [59]</p>
<p>EU:s direktiv om sanktioner mot arbetsgivare. [63]</p>
<p>Ny yttrandefrihetsgrundlag? Yttrandefrihetskommittén presenterar tre modeller. [68]</p>
<p>Sexualbrottslagstiftningen –  utvärdering och reformförslag. [71]</p>
<p>Skadestånd och Europakonventionen. [87]</p>
<p>En ny lag om ekonomiska föreningar. Del 1+2. [90]</p>
<h2>Utrikespartementet</h2>
<p>Utrikesförvaltning i världsklass. En mer flexibel utrikesrepresentation. [32]</p>
<h2>Försvarsdepartementet</h2>
<p>Krigets Lagar – centrala dokument om folkrätten under väpnad konflikt, neutralitet, ockupation och fredsinsatser. [22]</p>
<p>Viss översyn av verksamhet och organisation på informationssäkerhetsområdet. [25]</p>
<p>Försvarsmaktens helikopterresurser. [50]</p>
<p>Folkrätt i väpnad konflikt – svensk tolkning och tillämpning. + Bilaga 7, Svensk manual i humanitär rätt m.m. [72]</p>
<p>Personalförsörjningen i ett reformerat försvar. [86]</p>
<h2>Socialdepartementet</h2>
<p>Första hjälpen i psykisk hälsa. [31]</p>
<p>Ny ordning för nationella vaccinationsprogram. [39]</p>
<p>Kompensationstillägg – om ersättning vid försenade utbetalningar. [41]</p>
<p>Händelseanalyser vid självmord inom hälso- och sjukvården och socialtjänsten. Förslag till ny lag. [45]</p>
<p>Alkoholkonsumtion, alkoholproblem och sjukfrånvaro – vilka är sambanden? En systematisk litteraturöversikt. [47]</p>
<p>Multipla hälsoproblem bland personer över 60 år. En systematisk litteraturöversikt om förekomst, konsekvenser och vård. [48]</p>
<p>Rehabiliteringsrådets delbetänkande. [58] Kompetens och ansvar. [65]</p>
<p>Vem arbetar efter 65 års ålder? En statistisk analys. [85]</p>
<p>Finns det samband mellan samsjuklighet och sjukfrånvaro? En systematisk litteraturöversikt. [89]</p>
<h2>Finansdepartementet</h2>
<p>Upphandling på försvars- och säkerhetsområdet. [13]</p>
<p>Så enkelt som möjligt för så många som möjligt – från strategi till handling för e-förvaltning. [20]</p>
<p>Så enkelt som möjligt för så många som möjligt. Under konstruktion – framtidens eförvaltning. [62]</p>
<p>Sammanläggningar av landsting – övergångsstyre och utjämning. [77]</p>
<p>Fondverksamhet över gränserna. Genomförande av UCITS IV-direktivet. [78]</p>
<p>Vägen till arbete. Arbetsmarknadspolitik, utbildning och arbetsmarknadsintegration. [88]</p>
<p>En effektivare förvaltning av statens fastigheter. [92]</p>
<p>Att skapa arbete. Löner, anställningsskydd och konkurrens. [93]</p>
<p>Gotland – användningen av beteckningarna regionfullmäktige och regionstyrelse. [94]</p>
<h2>Utbildningsdepartementet</h2>
<p>Skolgång för alla barn. [5]</p>
<p>Kvinnor, män och jämställdhet i läromedel i historia. En granskning på uppdrag av</p>
<p>Delegationen för jämställdhet i skolan. [10]</p>
<p>Lärling – en bro mellan skola och arbetsliv. [19]</p>
<p>Vändpunkt Sverige – ett ökat intresse för matematik, naturvetenskap, teknik och IKT. [28]</p>
<p>Kvinnor, män och jämställdhet i läromedel i samhällskunskap. En granskning på uppdrag av Delegationen för jämställdhet i skolan. [33]</p>
<p>Kunskap som befrielse? En metaanalys av svensk forskning om jämställdhet och skola 1969–2009. [35]</p>
<p>Svensk forskning om jämställdhet och skola. En bibliografi. [36]</p>
<p>Könsskillnader i skolprestationer – idéer om orsaker. [51]</p>
<p>Biologiska faktorer och könsskillnader i skolresultat. Ett diskussionsunderlag för Delegationen för jämställdhet i skolans arbete för analys av bakgrunden till pojkars sämre skolprestationer jämfört med flickors. [52]</p>
<p>Pojkar och skolan: Ett bakgrundsdokument om pojkkrisen. Översättning på svenska av engelsk rapport: Boys and School: A Backgroundpaper on the "Boy Crisis". + Engelsk rapport.[53]</p>
<p>Förbättrad återbetalning av studieskulder. [54] "Se de tidiga tecknen" – forskare reflekterar över sju berättelser från förskola och skola. [64]</p>
<p>Barns perspektiv på jämställdhet i skola. En kunskapsöversikt. [66]</p>
<p>I rättan tid? Om ålder och skolstart. [67]</p>
<p>Gymnasial lärlingsutbildning – utbildning för jobb. Erfarenheter efter två års försök med lärlingsutbildning. [75]</p>
<p>Pojkars och flickors psykiska hälsa i skolan: en kunskapsöversikt. [79]</p>
<p>Skolan och ungdomars psykosociala hälsa. [80]</p>
<p>Att bli medveten och förändra sitt förhållningssätt. Jämställdhetsarbete i skolan. [83]</p>
<p>Hedersrelaterad problematik i skolan – en kunskaps- och forskningsöversikt. [84]</p>
<p>Se, tolka och agera – allas rätt till en likvärdig utbildning. [95]</p>
<p>Riktiga betyg är bättre än höga betyg. Förslag till omprövning av betyg. [96]</p>
<p>Resultatuppföljning, läskvalitet och skolutveckling – tre bidrag till diskussionen om jämställdhet i skolan. [97]</p>
<h2>Jordbruksdepartementet</h2>
<p>Den framtida organisationen för vissa fiskefrågor. [9]</p>
<p>Bättre marknad för tjänstehundar. [21]</p>
<h2>Miljödepartementet</h2>
<p>Metria – förutsättningar för att ombilda division Metria vid Lantmäteriet till ett statligt ägt aktiebolag. [3]</p>
<p>Kunskapslägesrapport på kärnavfallsområdet 2010 – utmaningar för slutförvarsprogrammet. [6]</p>
<p>En myndighet för havs- och vattenmiljö. [8] Prissatt vatten? [17]</p>
<h2>Näringsdepartementet</h2>
<p>Tredje sjösäkerhetspaketet. Klassdirektivet, Klassförordningen, Olycksutredningsdirektivet, IMO:s olycksutredningskod. [23]</p>
<p>Gemensamt ansvar och gränsöverstigande samarbete inom transportforskningen. [27]</p>
<p>Tredje inre marknadspaketet för el och naturgas. Fortsatt europeisk harmonisering. [30]</p>
<p>Utländsk näringsverksamhet i Sverige.</p>
<p>En översyn av lagstiftningen om utländska filialer i ett EU-perspektiv. [46]</p>
<p>Innovationsupphandling. [56]</p>
<p>Effektivare planering av vägar och järnvägar. [57]</p>
<p>Driftskompatibilitet och enheter som ansvarar för underhåll inom EU:s järnvägssystem. [61]</p>
<p>Förbättrad vinterberedskap inom järnvägen. [69]</p>
<p>Svensk sjöfarts konkurrensförutsättningar [73]</p>
<p>Mer innovation ur transportforskning. [74]</p>
<p>Transportstyrelsens databaser på vägtrafikområdet – integritet och effektivitet. [76]</p>
<p>Trafikverket ICT. [82]</p>
<h2>Integrations- och jämställdhetsdepartementet</h2>
<p>Aktiva åtgärder för att främja lika rättigheter och möjligheter – ett systematiskt målinriktat arbete på tre samhällsområden. [7]</p>
<p>Sverige för nyanlända. Värden, välfärdsstat, vardagsliv. [16]</p>
<p>Sverige för nyanlända utanför flyktingmottandet. [37]</p>
<p>Romers rätt – en strategi för romer i Sverige. [55]</p>
<p>Ett utvidgat skydd mot åldersdiskriminering. [60]</p>
<p>Ny struktur för skydd av mänskliga rättigheter. + Bilagor + Lättläst + Daisy. [70]</p>
<h2>Kulturdepartementet</h2>
<p>Spela samman – en ny modell för statens stöd till regional kulturverksamhet. [11]</p>
<p>I samspel med musiklivet – en ny nationell plattform för musiken. [12]</p>
<p>På väg mot en ny roll – överväganden och förslag om Riksutställningar. [34]</p>
<h2>Arbetsmarknadsdepartementet</h2>
<p>Flyttningsbidrag och unionsrätten. [26]</p>
