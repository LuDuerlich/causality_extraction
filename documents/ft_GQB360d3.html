<h1>Del IV</h1>
<h2>Övriga frågor</h2>
<h2>11 Små företags villkor</h2>
<h2>11.1 Inledning</h2>
<p>Konsekvensanalys av de förslag som lämnas i detta betänkande skall göras enligt utredningsdirektiven och kommittéförordningen. Konsekvensanalysen skall enligt förordning (1998:1820) om särskild konsekvensanalys av reglers effekter för små företags villkor avse små företags arbetsförutsättningar, konkurrensförmåga eller villkor i övrigt.</p>
<p>Storleken på ett företag kan bedömas efter antalet anställda. Av landets företag hade år 2000 98 % färre än 20 anställda. En konsekvensanalys bör emellertid ta hänsyn också till hur branschen i övrigt ser ut, vilket innebär att någon exakt nivå av storleken på företagen inte behöver ligga till grund för bedömningen. Finns t.ex. ett mycket stort företag på området är det möjligt att samtliga övriga aktörer på marknaden kan betraktas som små.</p>
<p>Bakgrunden till förslagen om en ny reglering är den översyn som gjorts inom EU av området elektronisk kommunikation. De direktiv översynen har resulterat i innebär en harmonisering av regleringen inom europeiska gemenskapen och skall införlivas i medlemsstaternas lagstiftning. Något alternativ till reglering för området finns inte. Förslaget innebär en sektorsreglering för området elektronisk kommunikation. Redan idag finns en sektorsspecifik reglering men den nya omfattar ett vidare område.</p>
<p>En stor del av de företag som finns inom området är redan idag berörda av den befintliga lagstiftningen vilket innebär kännedom om området. Det nya regelverket medför dock vissa förändringar som företagen måste sätta sig in i. Ett syfte med det nya regelverket är att skapa enklare regler för företag att komma in på marknaden. Ett annat syfte är att skapa effektiv konkurrens. Den sektorsspecifika regleringen gynnar de mindre företagen på så sätt att den kan innebära att förpliktelser ställs på dominanten om inte konkurrensen fungerar. En effektiv konkurrens gynnar alla aktörer på området både som tillhandahållare av elektroniska kommunikationsnät och tjänster och som användare. Tillsynen av lagen skall ske genom en myndighets försorg och i myndighetens uppgifter ingår att regelbundet göra marknadsanalyser för att kontrollera att konkurrensen fungerar.</p>
<p>Vissa av de förslag som lämnas i detta betänkande kan medföra ökade kostnader för företag. Andra förslag medför minskade kostnader. De olika direktiven innehåller olika typer av förslag som mer eller mindre tydligt kan medföra konsekvenser för företagen. Vi har strävat efter att göra analysen så noggrann som möjligt. Det föreligger dock ofta ett antal osäkerhetsmoment som medför svårigheter att göra kostnadsberäkningar.</p>
<p>På följande punkter medför regelverket kostnadskonsekvenser för företagen:</p>
<p>Avgift för anmälan</p>
<p>Förändrat förfarande för tillstånd för användning av radiosändare</p>
<p>Förändrat förfarande för tillstånd för användning av adresser</p>
<p>Avgift för medgivande till överlåtelse av tillstånd</p>
<p>Förändrade regler om samtrafik</p>
<p>Tvister</p>
<p>Lokaliseringsinformation avseende nödsamtal</p>
<p>Berörda företags antal och storlek</p>
<p>Inom området för elektronisk kommunikation finns ett stort antal operatörer som tillhandahåller olika typer av elektroniska tjänster. I dag uppgår antalet anmälda företag till ca 285.</p>
<p>Den föreslagna lagen omfattar elektroniska kommunikationsnät och kommunikationstjänster vilket är ett vidare område än det dagens reglering omfattar. Med elektroniskt kommunikationsnät avses system för överföring och tillämpliga fall utrustning för koppling eller dirigering samt andra resurser som medger överföring av signaler via tråd, via radio, på optisk väg eller via andra elektromagnetiska överföringsmedier oberoende av vilken typ av information som överförs. Med elektroniska kommunikationstjänster menas tjänst som vanligen tillhandahålls mot ersättning och som helt eller huvudsakligen utgörs av överföring av signaler i elektroniska kommunikationsnät.</p>
<p>Lagens omfattning medför att företag från tele, IT och mediesektorerna kommer att beröras på samma sätt. Exempelvis kabel-</p>
<p>TV-bolag, satellitbolag, energibolag, kommunala bolag eller kommuner kan därmed omfattas i den mån de bedriver verksamhet som faller in under den nya lagen. Lagen avser även överföringstjänster med radiolänk och radioaccess och det marksända nätet för radio och TV-sändningar. Det senare medför att hela den verksamhet som Teracom bedriver kommer att omfattas.</p>
<p>Det är inte helt enkelt att avgöra om och hur många nya aktörer som kan tillkomma. Det finns uppgifter om antalet aktörer på olika delområden som kan ge viss vägledning. Sålunda uppgår antalet kabel-TV-operatörer till ca 70 (SOU 2001:90 s. 55). När det gäller satellitbolagen är det främst två företag som dominerar i Sverige. Antalet nätägande regionala och lokala energibolag uppgår till 225 enligt information från Svenska kraftnät (www.svk.se). Enligt en rapport från PTS om IT-infrastrukturen i Sverige uppgav 130 kommuner innehav av områdesnät och 44 av ortsammanbindande nät våren 2001. Av de kommunala bolagen var 28 stycken innehavare av ortsammanbindande nät och 70 stycken av områdesnät. Vissa av dessa aktörer kan ingå i flera grupper. T.ex. kan kommunala bolag med nät ingå i gruppen energibolag.</p>
<p>En del av ovan nämnda aktörer bedriver redan idag anmälningspliktig verksamhet som telefoni eller tillhandahållande av nätkapacitet. Andra kan bedriva icke-anmälningspliktig verksamhet, t.ex. tillhandahållande av Internet. Exakta uppgifter om företag som bedriver sådan verksamhet finns inte att tillgå. Emellertid har PTS gjort en uppskattning och bedömer att antalet Internetoperatörer, s.k. Internet service providers (ISP), uppgår till över 100. En del av dessa kan även ingå i antalet anmälda operatörer om de också bedriver anmälningspliktig verksamhet.</p>
<p>De företag som räknas upp ovan finns inom de sektorer som omfattas av den nya lagstiftningen och ger, trots brister i redovisningen, en grov bild av antalet aktörer. Det är dock inte säkert att alla företag bedriver eller kommer att bedriva sådan verksamhet som omfattas av lagen. Redovisningen kan således endast ge en överblick.</p>
<p>Storleken på företagen inom området varierar från mycket stora företag till mycket små. Man kan bilda sig en uppfattning genom de uppgifter som finns av företag som idag bedriver televerksamhet. Enligt den officiella telestatistiken för 2000 från Statens institut för kommunikationsanalys (SIKA) ser fördelningen ut på följande sätt för företag som bedriver televerksamhet.</p>
<p>Källa : SIKA, Televerksamhet 2000</p>
<p>SIKA:s redovisning omfattar 182 företag inom området televerksamhet. Företag inom området nätdrift omfattar styrning, kontroll och felhantering av telenät samt tillhandahållande av nättjänster inklusive mobiltelefoni. Radiering omfattar styrning, kontroll och mobilradiosystem. Kabel-TV-drift innefattar mottagning och vidaresändning av TV- och ljudradioprogram på kabelTV respektive radionätet. Företag som hade en omsättning under 0,1 miljoner kronor år 2000 finns inte med i undersökningen.</p>
<p>Mer än hälften av företagen i undersökningen har mellan 0 och 9 anställda. Följande figur visar andelarna uppdelat efter företagsstorlek.</p>
<p>Källa : SIKA, Televerksamhet 2000</p>
<p>Andelen företag som har färre än 20 anställda motsvarar 61 procent. Andelen företag med fler än 50 anställda uppgår till 24 procent. Det sistnämnda kan jämföras med statistik omfattande alla företag i Sverige som visar en motsvarande andel om 0,8 procent för år 2000.</p>
<h2>11.2 Avgift för anmälan</h2>
<p>Bakgrund</p>
<p>Enligt telelagen är ett företag skyldigt att anmäla tillhandahållande inom ett allmänt tillgängligt telenät av telefonitjänst till fast anslutningspunkt, mobil teletjänst, annan teletjänst som kräver tilldelning av kapacitet ur nummerplan för telefoni samt nätkapacitet. Förutom anmälan krävs tillstånd för att tillhandahålla telefonitjänst till fast anslutningspunkt, mobil teletjänst eller nätkapacitet om verksamheten är av betydande omfattning.</p>
<p>Dagens avgiftssystem omfattar avgifter både för anmälningspliktig verksamhet och för tillståndståndspliktig sådan. Det nya förslaget medför vissa förändringar när det gäller avgifter.</p>
<p>Lagförslaget medför att telelagen upphör. En anmälningsskyldighet kommer att finnas även i fortsättningen men med en förändrad omfattning. Tillstånd motsvarande dem som föreskrivs i telelagen kommer inte att finnas kvar.</p>
<p>Enligt lagen om radiokommunikation krävs tillstånd för att få använda radiosändare. Den föreslagna lagen medför att även lagen om radiokommunikation upphör men för användning av radiosändare kommer det att krävas tillstånd och beslut även i framtiden. Någon förändring när det gäller avgifterna för sådana tillstånd är därför inte nödvändig.</p>
<p>Det föreslagna regelverket innebär att tillstånd krävs för användande av adresser. Ett särskilt förfarande föreslås för adresser av betydande ekonomiskt värde.</p>
<p>Anmälningsplikt och avgift</p>
<p>Lagförslaget innebär en skyldighet för företag att anmäla tillhandahållande av allmänna kommunikationsnät och allmänt tillgängliga elektroniska kommunikationstjänster. Verksamhet som enbart består i att överföra signaler via tråd för sändning av radioprogram enlig 1 kap. 1 § tredje stycket YGL skall inte anmälas.</p>
<p>Vidare anges i lagförslaget att regeringen eller den myndighet som regeringen bestämmer får föreskriva om skyldighet att betala en avgift för myndighetens verksamhet enligt lagen för den som bedriver verksamhet som är anmäld eller den som anmäler sådan verksamhet. Avgift får också tas ut av den som ansöker om tillstånd för att använda radiosändare.</p>
<p>Enligt auktorisationsdirektivets artikel 12 skall de administrativa avgifter som tas ut av företag som tillhandahåller ett nät eller en tjänst i enlighet med allmän auktorisation eller som har beviljats nyttjanderätt sammanlagt enbart täcka de administrativa kostnader som uppkommer för förvaltning, kontroll och genomförande av systemet med allmän auktorisation, samt för nyttjanderätter och särskilda skyldigheter enligt tillträdesdirektivet och direktivet om samhällsomfattande tjänster. Avgiften får inbegripa kostnader för internationellt samarbete, harmonisering och standardisering, marknadsanalys, övervakning av efterlevnaden och annan kontroll av marknaden samt lagstiftningsarbete som inbegriper utarbetande och genomförande av sekundärrätt, dvs. normer som gemenskapens institutioner utfärdar för att uppfylla de mål som sätts upp i ett fördrag (primärrätt), och förvaltningsbeslut, t.ex. beslut om tillträde och samtrafik.</p>
<p>Avgifterna skall åläggas de enskilda företagen på ett objektivt, öppet redovisat och proportionellt sätt så att de administrativa tilläggskostnaderna och de därmed sammanhängande avgifterna minimeras.</p>
<p>Av direktivet framgår vidare att när nationella regleringsmyndigheter tar ut administrativa avgifter skall de årligen offentliggöra en översikt över sina administrativa kostnader och den sammanlagda summan av uppburna avgifter. Mot bakgrund av skillnaden mellan summan av avgifterna och de administrativa kostnaderna skall lämpliga justeringar göras.</p>
<p>Enligt skälen i direktivet bör ett system med avgifter inte leda till snedvridning av konkurrensen eller hinder för inträde på marknaden. Vidare sägs att med ett system med allmän auktorisation blir det inte längre möjligt att hänföra administrativa kostnader och därmed avgifter till enskilda företag, utom för beviljande av tillstånd till adresser, radiofrekvenser och rätt att installera faciliteter. Eventuella avgifter bör följa principerna i ett system med allmän auktorisation. Direktivet anger att ett exempel på ett rättvist, enkelt och öppet alternativ till dessa kriterier för avgiftsfördelning kan vara en omsättningsrelaterad fördelningsnyckel. Om de administrativa avgifterna är mycket låga kan det också vara lämpligt med schablonmässigt beräknade avgifter med ett omsättningsrelaterat inslag.</p>
<p>Avgifterna skall enligt direktivet beakta behovet av en optimal användning av resurserna. De skall vara sakligt motiverade, ickediskriminerande och proportionella till det avsedda syftet och ta hänsyn till de mål som anges i ramdirektivets artikel 8.</p>
<p>I kapitel 12 i detta betänkande beskrivs den verksamhet vi bedömer krävs av en myndighet till följd av det nya lagförslaget. Vidare redovisas en bedömning av de kostnader som myndigheten kommer att få till följd av det.</p>
<p>Bedömning av kostnader för företag</p>
<p>De uppgifter själva anmälan enligt anmälningskravet skall innehålla är begränsade och bör enligt vår uppfattning inte medföra någon märkbar administrativ kostnad för företagen.</p>
<p>Avgift för anmälan kommer enligt förslaget att kunna tas ut eftersom de avgiftsskyldiga får en motprestation. Vårt förslag innehåller endast en befogenhet att ta ut avgifter men inte något detaljerat förslag om hur avgiftssystemet skall vara uppbyggt. Vi föreslår inte någon annan finansiering än den avgiftsfinansiering som tillsynsmyndigheten har idag för en del av verksamheten. Det innebär en oförändrad finansiering av kostnader för den verksamhet som följer av den nya lagstiftningen. I det följande redovisas hur avgifter tas ut idag och vår bedömning av vilka principer som bör gälla för fortsatt avgiftsuttag.</p>
<p>I förordningen (1999:836) om finansiering av Post- och telestyrelsens verksamhet anges förutsättningar för vissa avgifter som skall tas ut. I dagens system tas avgifter ut för både tillstånd och anmälning enligt Post- och telestyrelsens föreskrifter om avgifter enligt telelagen (PTSFS 2001:7). För närvarande är avgiften för ansökan om tillstånd för att bedriva televerksamhet 100 000 kronor per tillståndområde och för ansökan om förhandsbesked 5 000 kronor. Årsavgift för anmälningspliktig med en omsättning lägre än 5 miljoner kronor är 1 000 kronor. För omsättning högre än 5 mkr är avgiften 35 000 kronor. Årsavgiften för tillståndspliktig är 1,57 promille av årsomsättningen för den verksamhet som omfattas av tillståndet, dock lägst 50 000 kronor. Uppgifter om omsättningen begärs in av PTS från aktörerna. Omsättningsuppgiften är sekretessbelagd.</p>
<p>Avgifterna för ansökan om tillstånd att bedriva televerksamhet kommer inte att finnas kvar när det nya regelverket träder i kraft. Däremot kommer avgifter för anmälning att kunna tas ut.</p>
<p>Enligt vår uppfattning bör den närmare fördelningen av kostnaderna för tillsynsverksamheten fördelas i första hand utifrån omsättningen eller andra fördelningsmöjligheter. En differentiering av avgifterna bör ske med hänsyn till den tillsynsinsats respektive verksamhet traditionellt sett medför. Enligt lagförslaget bemyndigas regeringen även fortsättningsvis att meddela närmare föreskrifter om de belopp och det sätt på vilket debiteringar och betalningar skall ske. Regeringen ska ha rätt att bemyndiga en myndighet att meddela föreskrifter på området.</p>
<p>Vid genomgång av myndighetens uppgifter med anledning av det nya regelverket, bedömer vi att verksamhetsnivån bör ligga på i stort sett samma nivå som tillsynsmyndigheten har idag. Den totala avgiftsnivån kan därför bedömas utifrån myndighetens budgetunderlag. Av underlaget framgår att det beräknade behovet av avgiftsuttag för den del som diskuteras här uppgår till 79,8 miljoner kronor för 2003. För 2002 beräknas avgifterna uppgå till 73,7 miljoner kronor. Utfallet för 2001 var 66,3 miljoner kronor. En ökning är således beräknad. Ökningen mellan 2002 och 2003 är ungefär lika stor som den mellan 2001 och innevarande budgetår.</p>
<p>Det är svårt att bedöma avgiftens storlek för det enskilda företaget eftersom det är osäkert hur många företag som kommer att beröras. Detta beror dels på otillräckliga uppgifter om antal aktörer, dels på svårigheter att bedöma hur många av dessa företag som kommer att bedriva anmälningspliktig verksamhet. Avgiften kan bli omsättningsrelaterad eller fördelad enligt någon annan fördelningsgrund. För att bedöma hur avgifterna kan fördela sig på olika företag krävs uppgifter om omsättningen för den anmälningspliktiga verksamheten om en sådan fördelningsprincip används. Idag lämnas uppgifter om omsättning genom särskild redovisning från respektive företag till myndigheten. Med hänsyn till övriga osäkerheter har vi inte funnit det möjligt att närmare undersöka företagens omsättning i detta avseende.</p>
<p>Sammanfattningsvis anser vi det inte meningsfullt att redovisa beräknade kostnadskonsekvenser för ett enskilt företag då det måste bygga på ett flertal osäkra antaganden. Utfallet kan bli mycket missvisande. Man kan dock konstatera att den totala avgiftsnivån ligger i samma storleksordning som tidigare vilket innebär att situationen för de företag som tidigare varit avgiftsbelagda är densamma. Det kan dock tillkomma nya företag som inte varit anmälningspliktiga och därmed inte avgiftsbelagda. Det berör främst Internetoperatörer, som kan tillhöra kategorin små företag. Vårt förslag om en omsättningsrelaterad eller på annat sätt fördelad avgift bör dock innebära en inte alltför betungande kostnad för företagen. Det faktum att regelverket kan beröra flera företag än idag innebär dessutom att kostnaderna för myndighetens verksamhet kan slås ut på flera.</p>
<h2>11.3 Förändrat förfarande för tillstånd för användning av radiosändare</h2>
<p>Lagförslaget innebär en möjlighet att hålla auktioner i ett förfarande med allmän inbjudan när det meddelas tillstånd att använda radiosändare för nya eller väsentligt ändrade radioanvändningar och det kan antas att det frekvensutrymme som kan avsättas för verksamheten inte är tillräckligt för att ge tillstånd åt alla som skulle kunna bedriva sådan verksamhet.</p>
<p>Ett sådant förfarande medför kostnader för de företag som vill bedriva sådan verksamhet eftersom de måste betala för tillståndet. Hur stora dessa kostnader blir är inte möjligt att förutse då det bl.a. beror på antal intresserade aktörer och det allmänna konjunkturläget. Man kan dock anta att det, i samband med ett auktionsförfarande, i de flesta fall handlar om större aktörer med stora finansiella möjligheter.</p>
<h2>11.4 Förändrat förfarande för tillstånd för användning av adresser</h2>
<p>Ett nytt förfarande för tillstånd att använda adresser av betydande ekonomiskt värde införs. Förfarandet innebär att en tilldelning kan ske bl.a. efter ett konkurrensförfarande, dvs. auktion. Den högstbjudande operatören får därmed betala ett pris för adressen. Prisnivån är på samma sätt som vid auktioner för tillstånd att använda radiosändare bl.a. beroende av antalet intresserade aktörer.</p>
<h2>11.5 Avgift för medgivande till överlåtelse av tillstånd</h2>
<p>Vårt förslag innehåller en möjlighet att överlåta tillstånd att använda radiosändare eller adresser om operatören så önskar. En sådan överlåtelse kräver medgivande från myndigheten. Regelverket medger en möjlighet att ta ut en avgift för ett sådant medgivande. Någon nivå för avgiften föreslås inte.</p>
<h2>11.6 Förändrade regler om samtrafik</h2>
<p>Det allmänna kravet på samtrafikskyldighet till kostnadsbaserade priser försvinner till följd av det nya lagförslaget. Det kan medföra två konsekvenser för företagen: 1. De företag som tidigare tvingats tillhandahålla samtrafik till kostnadsbaserade priser har nu möjlighet att ta ut ett marknadspris vilket kan vara högre. 2. En eventuell höjning av priset för samtrafik kan antas drabba mindre företag i första hand då de inte har något eget nät där högre priser kan tas ut som kompensation.</p>
<p>Den exakta kostnadskonsekvensen av detta förslag kan inte beräknas. Det beror bl.a. på konkurrenssituationen på marknaden. Förslaget följer de krav som ställs i tillträdesdirektivet. Lagen innehåller dock också regler som medger att krav på kostnadsbaserad samtrafik kan ställas på den dominerande aktören om inte konkurrensen är effektiv. Det innebär att det finns en mekanism i regleringen som minskar risken för att priserna blir för höga.</p>
<h2>11.7 Tvister</h2>
<p>Idag bedriver Post- och telestyrelsen en medlingsverksamhet som är kostnadsfri för parterna. I den lag som presenteras i detta betänkande ingår ett förslag om en särskild nämnd för tvistlösning mellan enskilda. Parterna kan gemensamt bestämma att hänskjuta en tvist i vilken fråga som helst med anledning av lagen till nämnden, som skall finansieras av parterna.</p>
<p>Att vända sig till nämnden är frivilligt. Nämnden skall enligt förslaget bestå av ordförande och, om inte parterna bestämmer annat, två andra ledamöter. Parterna skall solidariskt betala skälig ersättning till ledamöterna för arbete och utlägg. Kostnaden för det enskilda företaget beror på tvistens omfattning och hur lång tid nämnden tas i anspråk.</p>
<p>Om det däremot uppkommer en tvist mellan enskilda i anledning av ett beslut som myndigheten fattar med anledning av lagen får en part hänskjuta tvisten för avgörande till den myndighet som fattat beslutet. Myndigheten kan då, om det med hänsyn till tvistens beskaffenhet är lämpligare, i stället för att ta upp tvist till prövning, hänskjuta tvisten för medling. Parterna ska då beredas tillfälle att komma med förslag till lämplig person att vara medlare. Kan de inte enas utser myndigheten en medlare. Kostnaderna för medlarens arbete och utlägg skall solidariskt betalas av parterna. Kostnaden för det enskilda företaget beror på tvistens omfattning och hur lång tid medlaren tas i anspråk.</p>
<p>Denna nya utformning av tvistlösningen kan medföra kostnadsökningar för småföretag. Det är emellertid inte troligt att det skulle drabba små- och medelstora företag i större omfattning än större företag. Någon beräkning av en eventuell kostnadsökning är inte möjlig att göra. Det torde emellertid inte röra sig om större belopp.</p>
<h2>11.8 Lokaliseringsinformation avseende larmnumret</h2>
<p>Lagförslaget medför en allmän skyldighet för operatörer att i den mån det är tekniskt genomförbart, tillhandahålla lokaliseringsuppgift för nödsamtal.</p>
<p>Idag finns inte något sådant krav på lokaliseringsinformation från mobilsamtal till larmnumret. Kravet kan innebära kostnader för berörda företag. Enligt vad utredningen inhämtat från branschen är kostnaden beroende av den tekniska lösningen. Olika system kan ha olika precision för lokaliseringsangivelser och högre precision kan ge högre kostnader. Man menar att den kommersiella utvecklingen kommer att driva fram lokaliseringsbaserade tjänster och att den tekniska lösningen antagligen kommer att variera mellan olika operatörer.</p>
<p>Kostnaderna för företagen är beroende av om det ställs krav på särskild teknik och tidpunkt för när sådan teknik skall införas.</p>
<p>Regeringen eller den myndighet som regeringen bestämmer föreslås meddela föreskrifter om i vilken utsträckning och på vilket sätt kraven skall fullgöras. Det föreslagna regelverket innehåller inte några sådana särskilda föreskrifter.</p>
<h2>11.9 Utredningens samråd om konsekvenser för företag</h2>
<p>I enlighet med utredningsdirektiven har samråd skett med Näringslivets Nämnd för Regelgranskning. Vi har under utredningens gång även haft kontakt med företrädare från branschföreningarna IT-företagen och Svenskt näringsliv.</p>
<h2>12 Kostnader</h2>
<h2>12.1 Inledning</h2>
<p>Det lagförslag vi för fram medför i vissa fall finansiella konsekvenser. I detta kapitel redovisas vår bedömning av hur kostnaderna för staten påverkas av det nya regelverket. Vi har begränsat vår bedömning till de förändringar som uppkommer till följd av de nya EGdirektiven. Den föreslagna lagen innehåller därutöver regler som anpassats efter förslag som lämnats i annan ordning. Någon närmare redogörelse för kostnadskonsekvenserna av dessa förslag görs inte här. Vi ser dock inte att de bör leda till någon beaktansvärd kostnad för staten.</p>
<p>Då förslaget grundar sig på de nya EG-direktiven på området är i de flesta fall utrymmet för att anpassa regelverket till kostnadsbilden begränsat. Det är dock vår uppfattning att regelverket totalt sett inte medför någon mer omfattande kostnadsökning.</p>
<h2>12.2 Myndighetskostnader</h2>
<p>Post- och telestyrelsen (PTS) är enligt sin instruktion (1997:401) central förvaltningsmyndighet med ett samlat ansvar, sektorsansvar, inom post-, tele- och radioområdena. PTS skall bl.a. pröva frågor om tillstånd och utöva tillsyn enligt telelagen och lagen om radiokommunikation.</p>
<p>En av våra uppgifter enligt utredningsdirektivet är att föreslå påkallade förändringar i myndighetsstrukturen. Denna del av uppdraget kommer att utföras först under hösten 2002. De slutsatser och förslag vi då kommer att presentera kan självklart väsentligt påverka kostnadseffekterna av det nu lämnade lagförslaget. Trots det har vi ansett det lämpligt att göra en beräkning av kostnadskonsekvenserna utifrån dagens förhållanden. Vi har därvid utgått från Post- och telestyrelsens nuvarande verksamhet och finansiering, så som de framgår av myndighetens regleringsbrev och budgetunderlag.</p>
<p>Post- och telestyrelsen har enligt instruktionen bl.a. till uppgift att främja en sund konkurrens, övervaka pris- och tjänsteutvecklingen och följa utvecklingen inom radio-, tele- och IT-området, särskilt vad gäller säkerhet vid elektronisk informationsöverföring. Vidare har myndigheten uppgifter inom EU-arbete och annan internationell verksamhet. Inom det internationella området skall myndigheten bl.a. utreda behovet av och medverka vid tillkomsten av överenskommelser mellan Sverige och andra länder samt handlägga frågor som rör Sveriges deltagande i verksamheten inom EU. En annan uppgift som vilar på Post- och telestyrelsen är upphandling av bl.a. teletjänster för att tillgodose funktionshindrades behov. Även tjänster inom andra områden än elektronisk kommunikation, såsom post- och kassaservicetjänster, upphandlas av myndigheten. Genom upphandling skall även totalförsvarets behov av post- och teletjänster under höjd beredskap tillgodoses och samhällets beredskap mot allvarliga störningar av telesystemet i fred stärkas.</p>
<p>Det föreslagna regelverket innebär förutom en breddning av området också förändrade myndighetsuppgifter såsom</p>
<p>N  Marknadsanalys</p>
<p>N  Fler förvaltningsbeslut</p>
<p>N  Möjlighet till auktionsförfarande vid frekvenstilldelning</p>
<p>N  Nytt förfarande vid tilldelning av adresser av betydande ekonomiskt värde</p>
<p>N  Nytt samrådsförfarande</p>
<p>N  Förändrade handläggningstider</p>
<p>Följande uppgifter försvinner från myndigheten som en följd av den nya lagen:</p>
<p>N  Beslut om tillstånd för televerksamhet N  Medlingsverksamhet</p>
<p>Marknadsanalys</p>
<p>Enligt lagförslaget skall en myndighet som regeringen bestämmer årligen besluta vilka produkt- och tjänstemarknader som har sådana särdrag att det är motiverat att införa skyldigheter för operatörer. Fortlöpande skall de relevanta marknaderna analyseras och beträffande varje marknad skall det fastställas om det råder effektiv konkurrens. Om myndigheten bedömer att det inte råder effektiv konkurrens skall den identifiera företag med betydande inflytande på marknaden.</p>
<p>Som framhållits inledningsvis har utredningen med sitt förslag inte tagit ställning till vilken myndighet som skall utföra dessa marknadsanalyser. PTS nuvarande uppgifter och verksamhet får dock som nämnts tjäna som underlag och referensmaterial för våra överväganden.</p>
<p>Viss marknadsanalys måste inledas snarast för att förbereda tillämpningen av det nya regelverket. Vi menar att det närmast faller på PTS att i samarbete med Konkurrensverket utföra dessa.</p>
<p>Post- och telestyrelsens nuvarande uppgifter omfattar bl.a. att främja en sund konkurrens och övervaka pris- och tjänsteutvecklingen samt följa utvecklingen inom post-, radio-, tele- och ITområdet. Enligt regleringsbrevet för budgetåret 2002 skall myndigheten lämna en sammanfattande bedömning av tillståndet och utvecklingen inom sektorsområdet och dess olika delmarknader. PTS publicerar idag rapporter, till viss del innehållande analyser avseende konkurrenssituationen, bl.a. om den svenska telemarknaden, mobilteleområdet, Internetmarknaden och bredbandsområdet. Vissa av de marknader som fortlöpande skall analyseras enligt det nya regelverket omfattas alltså redan i dag av myndighetens rapportverksamhet. Med det nya regelverket kommer dock ett vidare område och fler företag än tidigare att omfattas.</p>
<p>Sammantaget kan sägas att marknadsanalyser enligt regelverket ställer mer preciserade krav på myndigheten än vad som följer av myndighetens nuvarande uppgifter i så måtto att konkurrenssituationen på marknaden skall analyseras och bedömas. Enligt vår bedömning bör dock detta kunna rymmas inom den verksamhet som budgeterats för PTS verksamhet.</p>
<p>Fler förvaltningsbeslut</p>
<p>Många skyldigheter som tidigare föreskrivits generellt i lag kommer med den nya lagstiftningen i stället att åläggas genom beslut som en myndighet skall fatta. Det rör främst samtrafik och andra former av tillträde samt samhällsomfattande tjänster.</p>
<p>Tillträde och samtrafik</p>
<p>Enligt 32 § telelagen föreligger en generell skyldighet att bedriva samtrafik för den som tillhandahåller anmälningspliktiga tjänster. Det föreslagna regelverket innebär att denna generella skyldighet försvinner. I stället införs en generell skyldighet för operatörer av allmänna kommunikationsnät att förhandla om samtrafik med andra företag.</p>
<p>På vissa marknader kan det dock finnas skillnader i förhandlingsstyrka mellan olika företag vilket kan förhindra tillkomsten av frivilliga överenskommelser om samtrafik och andra former av tillträde. För bl.a. sådana situationer ges möjlighet för en myndighet att ingripa med förpliktelser om samtrafik och andra former av tillträde. I de flesta hänseenden kan en sådan förpliktelse riktas endast mot ett företag som har ett betydande inflytande på marknaden i fråga. Under vissa särskilda förutsättningar, särskilt vad avser samtrafik, kan dock ett beslut riktas mot alla företag som kontrollerar slutanvändarnas tillträde till ett allmänt elektroniskt kommunikationsnät. Det kan antas att det i vart fall inledningsvis kan komma att behöva fattas flera beslut om sådan samtrafik. Också kravet på en myndighet att göra marknadsanalyser kommer att medföra ett ökat antal förvaltningsbeslut.</p>
<p>Det ökade antalet förvaltningsbeslut bör dock enligt vår uppfattning inte medföra ökade kostnader i någon större omfattning.</p>
<p>Samhällsomfattande tjänster</p>
<p>Enligt lagförslaget kan den som bedöms lämplig förpliktas att tillhandahålla samhällsomfattande tjänster, om det behövs för att tillgodose slutanvändarnas behov. Förfarandet är i princip detsamma som idag då en operatör kan utpekas att tillhandahålla en samhällsomfattande tjänst genom villkor i det tillstånd som krävs för att utöva televerksamhet.</p>
<p>Då skillnaden mellan det nya förfarandet och nuvarande endast består i att ett särskilt beslut skall fattas om samhällomfattande tjänster bör det enligt vår mening inte betyda någon större förändring av myndighetens kostnader.</p>
<p>Möjlighet till auktionsförfarande vid frekvenstilldelning</p>
<p>När tillstånd för att använda radiosändare för nya eller väsentligt ändrade radioanvändningar skall fördelas och det kan antas att frekvensutrymmet inte är tillräckligt för att ge tillstånd åt alla, skall enligt vårt förslag tillstånd meddelas efter allmän inbjudan till ansökan. Förfarandet vid fördelningen av tillstånd kan ske på två sätt. Det ena är fördelning efter ett jämförande urvalsförfarande, s.k. skönhetstävlan, vilket är på det sätt fördelning sker i dag. Det andra, och nya, förfarandet är att tilldelning kan ske efter ett anbudsförfarande där det pris sökanden är villig att betala för tillståndet skall vara utslagsgivande, t.ex. auktion.</p>
<p>Det nya förfarandet innebär vissa förändrade krav på myndighetens insats vid fördelning av tillstånd för radiosändare. Kostnaderna för ett sådant förfarande kan vara höga, åtminstone inledningsvis. Förberedelser och rutiner måste arbetas fram, vilket kan ta stora resurser i anspråk. Man kan dock anta att när sådana rutiner en gång utarbetats blir den framtida hanteringen mindre resurskrävande. Noteras skall även att de administrativa kostnaderna för hanteringen kan täckas genom avgifter enligt 7 kap. 22 § i den föreslagna lagen.</p>
<p>Post- och telestyrelsen har redan idag omfattande kostnader för tilldelning av tillstånd genom jämförande urval. Att möjligheten till ett auktionsförfarande införs bör enligt vår mening inte generera högre kostnader än det förfarande som tillämpas idag. Det kan tvärtom antas att det leder till lägre kostnader på sikt när fungerande rutiner tagits fram.</p>
<p>Nytt förfarande vid tilldelning av adresser av betydande ekonomiskt värde</p>
<p>Ett nytt förfarande för tilldelning av adresser av betydande ekonomiskt värde föreslås. Det innebär att tillstånd skall beviljas efter endera ett anbudsförfarande där det pris sökanden är villig att betala för tillståndet skall vara utslagsgivande eller efter ett förfarande med slumpmässig tilldelning (lottning). Förfarandet är nytt för myndigheten och torde medföra administrativa kostnader. Någon uppskattning av dessa kostnader har inte kunnat göras, men de torde inte bli betydande och skall dessutom avgiftsfinansieras.</p>
<p>Nytt samrådsförfarande</p>
<p>Det nya regelverket innehåller tvingande samrådsregler för den nationella myndigheten. Det gäller dels nationella, dels gränsöverskridande samrådsförfaranden inom EU och EES. På det nationella planet skall myndigheten ge berörda parter skälig tidsfrist att yttra sig över preliminära förslag till beslut om en åtgärd. Vidare skall hänsyn tas till synpunkter från slutanvändare, konsumenter, tillverkare och företag. Det gränsöverskridande samrådet skall ske under vissa förutsättningar som syftar till att säkerställa att regelverket tillämpas konsekvent i de olika medlemsstaterna.</p>
<p>Även om internationellt arbete ingår bland Post- och telestyrelsens nuvarande uppgifter innebär det föreslagna samrådsförfarandet nya uppgifter för myndigheten. Detta kommer att innebära ökade kostnader, särskilt inledningsvis då rutiner och former måste tas fram för att samrådsförfarandet skall fungera på ett effektivt sätt.</p>
<p>Förändrade handläggningstider</p>
<p>Det nya regelverket medför förändrade krav på handläggningstider för olika typer av ärenden. Exempelvis ställs krav på att beslut om tillstånd för användning av radiosändare skall lämnas inom sex veckor efter det att ansökan kommit in till myndigheten. Beslut om tillstånd att använda adress för elektronisk kommunikation skall meddelas inom tre veckor. Tidigare var kraven inte lika hårda. Enligt myndighetens regleringsbrev för 2002 skall den genomsnittliga handläggningstiden för tillståndsärenden, inom verksamhetsgrenen radio, inte överstiga 100 dagar. Kravet avser de ärenden som inte kräver internationell koordinering. Enligt myndighetens årsredovisning för 2001 avgörs dock merparten av ansökningarna på kortare tid. Beslut om tillstånd tog i genomsnitt 34,4 kalenderdagar under 2001 vilket är något mer än det krav som ställs enligt det nya regelverket. Kravet på kortare handläggningstider kan medföra ökade kostnader för myndigheten.</p>
<p>Beslut om tillstånd för televerksamhet</p>
<p>Genom auktorisationsdirektivet införs ett nytt förenklat auktorisationssystem. Den tillståndsplikt som finns i fråga om televerksamhet av betydande omfattning enligt dagens regelverk försvinner och ersätts med en anmälningsplikt. Därmed försvinner kostnaderna för tillståndsförfarandet från myndigheten.</p>
<p>Medlingsverksamhet</p>
<p>I lagförslagets nionde kapitel finns ett förslag om en särskild nämnd för tvistlösning mellan enskilda. Förslaget innebär vidare att den medlingsverksamhet som Post- och telestyrelsen bedriver idag upphör.</p>
<p>Övriga verksamheter</p>
<p>Post- och telestyrelsen disponerar idag anslag för upphandling av bl.a. tjänster för funktionshindrade samt åtgärder för att skydda telekommunikationerna mot hot i krigstid, mot informationsoperationer samt mot allvarliga hot och påfrestningar i fredstid. Någon större kostnadsförändring inom dessa områden bedömer vi inte att det nya regelverket kommer att medföra.</p>
<h2>14 Övriga författningsförslag</h2>
<h2>14.1 Förslaget till lag om ändring i lagen (1998:31) om standarder för sändning av  TV-signaler</h2>
<p>I och med att lagen i vissa avseenden skall omfatta även digitala ljudradiosändningar bör lagens namn ändras till lag om standarder för sändning av radio- och  TV-signaler.</p>
<h2>Inledande bestämmelser</h2>
<p>1 §  Denna lag genomför Europaparlamentets och rådets direktiv 2002/19/EG om tillträde till och samtrafik mellan elektroniska kommunikationsnät och tillhörande faciliteter (tillträdesdirektiv), 2002/21/EG om ett gemensamt regelverk för elektroniska kommunikationsnät och kommunikationstjänster (ramdirektiv) och 2002/22/EG om samhällsomfattande tjänster och användares rättigheter avseende elektroniska kommunikationsnät och kommunikationstjänster (direktiv om samhällsomfattande tjänster), i de delar de avser bestämmelser om tillämpning av standarder för sändning av  ljudradio- och televisionssignaler.</p>
<p>I denna paragraf hänvisades tidigare till direktivet 95/47/EG om tillämpning av standarder för sändning av televisionssignaler (TVstandarddirektivet). Detta direktiv har upphört i och med ikraftträdandet av de nya direktiven om elektronisk kommunikation. Bestämmelserna från direktivet 95/47/EG återfinns numera i de ovan angivna direktiven, varför lagen bör hänvisa till dessa i de delar de innehåller bestämmelser om tillämpning av standarder för sändning av digitala ljudradio- och televisionssignaler. 2 §  I lagen finns bestämmelser om standarder för TV-tjänster som sänds i bredbildsformat, har hög upplösning eller använder digitala sändningssystem  samt om system för villkorad tillgång till digitala ljudradio- och televisionssändningar till allmänheten.</p>
<p>Paragrafen har ändrats med anledning av att det i artikel 6.1 i tillträdesdirektivet anges att medlemsstaterna skall säkerställa att vissa villkor tillämpas när det gäller villkorad tillgång till digitala radio- och televisionssändningar till tittare och lyssnare inom gemenskapen, oavsett överföringssätt. Bestämmelsen har behandlats i avsnitt 10.4.2.</p>
<h2>Användning av vissa sändningsstandarder</h2>
<p>3 §  Regeringen eller den myndighet som regeringen bestämmer får meddela föreskrifter om att det vid sändning av TV-tjänster  och  program till allmänheten skall användas vissa sändningsstandarder. Föreskrifterna får gälla sändningar som görs i bredbildsformat med 625 linjer, har hög upplösning eller är helt digitala. Föreskrifterna får gälla oavsett om det rör sig om sändning genom tråd, över satellit eller från sändare på jordytan.</p>
<p>Om TV-tjänster och program  i bredbildsformatet 16:9 tas emot och sänds vidare i allmänna elektroniska kommunikationsnät som inrättats för distribution av digitala televisionstjänster , skall de sändas vidare i detta format.</p>
<p>Bestämmelsen har tidigare innehållit en begränsning beträffande vidaresändning av TV-tjänster i bredbildsformat till vidaresändningar i kabelnät. Någon sådan begränsning medges inte av tillträdesdirektivet. Ändringen innebär att skyldigheten att vidaresända TV-program och andra tjänster gäller generellt för alla nät för elektronisk kommunikation i vilka det distribueras televisionsprogram till allmänheten. I nuvarande lydelse av denna paragraf, andra stycket, andra meningen har det funnits ett undantag för sådana kabelnät som från en huvudcentral betjänar färre än 2 000 bostäder. Någon möjlighet att göra ett sådant undantag i nationell lagstiftning återfinns inte i tillträdesdirektivet. Bestämmelsen anknyter till formuleringen i artikel 4.2 i tillträdesdirektivet. I denna artikel används begreppen TV-tjänster och program.</p>
<p>Vad som menas i andra stycket med att ett nät inrättats för distribution av digitala televisionstjänster framgår inte av direktivet. Enligt vår mening bör begreppet tolkas relativt vidsträckt. Nät som inrättats för distribution av digitala televisionstjänster skall sålunda anses inbegripa såväl nät som ursprungligen uppförts för detta ändamål och nät som senare ändrats för att kunna distribuera sådana tjänster. Skyldigheten att vidaresända TV-tjänster och program i bredbildsformatet 16:9 gäller endast för digitala nät och sändningar.</p>
<p>Bestämmelsen har behandlats i avsnitt 10.4.2.</p>
<p>Utrustning och tjänster för villkorad tillgång till digitala ljudradio- eller  TV-tjänster</p>
<p>Underrubriken har i konsekvens med utvidgandet av tillämpningsområdet erhållit ny lydelse. 6 §  Regeringen eller den myndighet som regeringen bestämmer får meddela de föreskrifter med avseende på den tekniska funktionsförmågan som behövs för att digitala ljudradio- och  TV-tjänster som använder system för villkorad tillgång skall kunna överföras i nät för elektronisk kommunikation .</p>
<p>Paragrafen har formulerats om mot bakgrund av det utvidgade tillämpningsområdet av tillträdesdirektivet till att avse regler även kring system för villkorad tillgång till digitala radiosändningar. Tidigare angavs att föreskrifterna fick gälla överföring i kabelnät. Detta har i stället angivits till nät för elektronisk kommunikation, med vilket avses nät vari distribueras radio- eller televisionsprogram till allmänheten. 7 §  Den som driver system för villkorad tillgång, oavsett överföringssätt, och som tillhandahåller tjänster som avser tillträde till digitala ljudradio- och televisionstjänster och vars tillträdestjänster programföretag är beroende av för att nå varje grupp av potentiella tittare eller lyssnare, skall på skäliga, rimliga och icke-diskriminerande villkor erbjuda alla programföretag de tekniska tjänster som möjliggör att programföretagens digitalt överförda sändningar kan tas emot av tittare eller lyssnare som getts tillgång till dessa tjänster med hjälp av avkodare som administreras av tjänsteoperatörerna. Den som driver system för villkorad tillgång skall föra separata räkenskaper för den verksamhet som gäller deras roll som leverantörer av system för villkorad tillgång.</p>
<p>Paragrafen är omformulerad med utgångspunkt i Bilaga 1, Del 1 b) tillträdesdirektivet. Ändringen innebär i huvudsak ingen saklig ändring, men med den nya formuleringen vänder sig bestämmelsen generellt till den som driver system för villkorad tillgång. Bestämmelsen om skyldighet att föra separata räkenskaper återfanns tidigare i 9 § denna lag. Den har behandlats i avsnitt 10.4.2. 8 §  När innehavaren av en immateriell rättighet  till ett system för villkorad tillgång till digitala ljudradio- eller  TV-tjänster upplåter licenser till licenstagare för tillverkning av systemet, skall licenserna upplåtas på skäliga, rimliga och  icke-diskriminerande   villkor. Det som gäller för ett system för villkorad tillgång till digitala ljudradio- eller  TV-tjänster gäller också för en produkt för villkorad tillgång till samma tjänster.</p>
<p>Innehavaren av rättigheten får vid upplåtelse av licenser för tillverkning inte ställa villkor som förbjuder, hindrar  eller motverkar att en och samma produkt innehåller</p>
<p>Eftersom bestämmelserna skall gälla system för villkorad tillgång både för digitala ljudradio- och televisionssändningar behöver paragrafen ändras. Paragrafen är delvis omformulerad med utgångspunkt i Bilaga 1, Del 1 c) tillträdesdirektivet. Bestämmelsen har behandlats i avsnitt 10.4.2. 9 § Upphävs</p>
<p>Bestämmelsen har inarbetats i 7 §. 10 § Upphävs</p>
<p>Möjligheten att föreskriva en skyldighet för programföretag att tillhandahålla en prislista fanns tidigare i artikel 4 c) andra stycket TV-standarddirektivet. Någon motsvarighet återfinns inte i de nya direktiven om elektronisk kommunikation, varför bestämmelsen utgår.</p>
<h2>Tillsyn</h2>
<p>15 §  Om en näringsidkare bryter mot någon av bestämmelserna i 3 § andra stycket, 5 § första stycket, 7 eller 8 § eller mot föreskrifter som meddelats med stöd av 3 § första stycket, 4 §, 5 § andra stycket eller 6 § får tillsynsmyndigheten förelägga näringsidkaren att följa bestämmelsen. Sådana förelägganden får förenas med vite.</p>
<p>Innan tillsynsmyndigheten beslutar om ett sådant föreläggande med anledning av en överträdelse av 7 eller 8 § skall den samråda med Konkurrensverket.</p>
<p>Paragrafen har endast ändrats som en följd av att nuvarande 10 § upphör att gälla.</p>
<h2>Övergångsbestämmelser</h2>
<p>Denna lag träder i kraft den 25 juli 2003.</p>
<h2>14.2 Förslaget till förordning om ändring i förordningen (1998:32) om standarder för sändning av TVsignaler</h2>
<p>I och med att förordningen i vissa avseenden skall omfatta även digitala ljudradiosändningar bör förordningens namn ändras till förordning om standarder för sändning av radio- och  TV-signaler. 1 §  Denna förordning innehåller närmare föreskrifter enligt lagen (1998:31) om standarder för sändning av radio- och  TV-signaler.</p>
<p>Ändringen föranleds av att lagens namn ändras. 2 §  Radio- och TV-verket får meddela föreskrifter om i lagen, och stöd av 14 § i lagen.</p>
<p>Radio- och TV-verket får också meddela föreskrifter för verkställighet av lagen (1998:31) om standarder för sändning av radio- och  TV-signaler.</p>
<p>Paragrafens första punkt och andra stycke har justerats med anledning av att lagens namn ändrats. Fjärde punkten har ändrats som en följd av att 6 § i lagen utvidgats till avse även system för villkorad tillgång till digitala ljudradiosändningar. 3 §  Konsumentverket skall utöva tillsyn över efterlevnaden av 5 § första stycket lagen (1998:31) om standarder för sändning av radio- och  TV-signaler samt av de föreskrifter som meddelats med stöd av 4 § och 5 § andra stycket den lagen.</p>
<p>Radio- och TV-verket skall utöva tillsyn över efterlevnaden av övriga föreskrifter i lagen och de övriga föreskrifter som meddelats med stöd av denna.</p>
<p>Följdändring i första stycket med anledning av att 10 § lagen upphör att gälla och att lagen fått nytt namn.</p>
<p>Denna förordning träder i kraft den 25 juli 2003.</p>
<h2>Särskilt yttrande av Ann-Marie Engvall och Lars Trägård</h2>
<p>Som framgår av betänkandet står vi bakom det där framlagda förslaget i dess grundläggande principer och även väsentligen dess lösningar av enskilda frågor. Vi vill emellertid understryka vad som framhålls där beträffande den tidspress under vilken arbetet bedrivits och att detta har medfört att underlag för den slutliga texten ofta har tillställts oss på ett så sent stadium, att vi inte kunnat granska underlaget i detalj eller på djupet kunna analysera alla slutsatser så som vore önskvärt. Vi har också i några frågor en annan mening än den som uttrycks i betänkandet. En del av detta arbete har vi nödgats låta anstå till remissförfarandet. Vi vill dock redan nu redovisa vår uppfattning i några frågor som vi anser särskilt betydelsefulla.</p>
<h2>1. Syften och mål med lagen om elektronisk kommunikation;</h2>
<h2>1 kap. 1 §</h2>
<p>Det finns två särskilda intressen som inte ryms inom de två huvudmål som anges i 1 kap. 1 §, nämligen yttrande- och informationsfriheten samt allmän ordning och säkerhet. Även dessa två bör inordnas i en proportionerlig avvägning, vari ingår att deras berättigade särställning beaktas i tillräcklig grad. Vi anser att proportionalitetsprincipen och icke-diskrimineringsprincipen bör gälla för alla åtgärder enligt lagen, varför regeln i 7 kap. 2 § bör framgå redan i 1 kap. 1 § och omfatta samtliga intressen som skall beaktas vid lagens tillämpning.</p>
<p>I allmänmotiveringen till 3 kap. talas om en intresseavvägning som myndigheten skall göra vid frekvenstilldelning. Vad som anförs där synes inte avspeglas i portalparagrafen. Det är nämligen oklart om yttrandefrihetsintressen skall ingå i avvägningen eller inte. Enligt vår mening är knappast all verksamhet som bedrivs i radiospektrum grundlagsskyddad. Den grundlagskyddade verksamheten bedrivs i princip i särskilda band avsedda för rundradio. Därför menar vi att dessa intressen inte bör få betydelse vid all tillståndsgivning. Intresset av yttrande- och informationsfrihet skall ha ett försteg vid radioanvändning som rör sådan verksamhet samt vid frekvensplanering, dock inte nödvändigtvis i varje enskilt tillståndsärende.</p>
<p>Vi menar också att portalparagrafen eller i vart fall motiveringen som ledning för tillämpningen bör innehålla en exemplifierande vägledning i fråga om de mer detaljerade ändamål för vilka åtgärder i lagen kan vidtas.</p>
<p>Vi har till utredningen som exempel på detta lämnat in ett förslag till lydelse av 1 kap 1 §.</p>
<h2>2. Tillträde och samtrafik</h2>
<p>Samtrafikskyldighet</p>
<p>Vi har framfört under utredningen att samtrafikskyldigheten bör anges generellt i lag för dem som kontrollerar slutanvändarnas tillträde där det behövs för att alla slutanvändare skall nå varandra. Detta kan ske med stöd av art. 5.1 i tillträdesdirektivet. Att det är nödvändigt framgår av de många samtrafiktvister som kommer till PTS. Utan den skyldigheten kommer de operatörer som kontrollerar slutanvändarnas tillträde att kunna stänga av samtrafiken med vissa operatörer så snart den nya lagen träder ikraft. Att så kommer att ske kan antas utifrån de försök därtill som har skett under våren 2002. Med en generell samtrafikskyldighet blir presumtionen att samtrafikskyldighet är nödvändig för att slutanvändarna skall nå varandra, vilket blir ett skydd för små operatörer som annars inte kan ta sig in på marknaden genom förhandlingar med de större operatörerna. Om skyldigheten inte är angiven generellt i lag blir det myndigheten som i varje enskilt fall skall visa att samtrafikskyldighet är nödvändig för att slutanvändarna skall nå varandra. Detta innebär en klart försvagad ställning för små operatörer. Det finns stor sannolikhet för att vissa delar av kommunikationerna kommer att upphöra att fungera kort efter att lagen träder ikraft. Ett åläggande enligt 4 kap. 8 § i varje enskilt fall kan komma att förhalas och därmed fördröja att fungerande kommunikationer åter kommer i gång. Samtrafiken fungerar inte idag utan ingripanden från myndigheten. Det framgår av de tvister som pågår. Att frågan skulle lösas på frivillig väg såsom anges i utredningens text, strider mot de erfarenheter vi har av tillämpningen av nuvarande lag under de senaste åren. Inte ens att skyldigheten har följt direkt av lag har således lett till en alltigenom fungerande samtrafiksituation. Att i det läget ta bort den generella samtrafikskyldigheten anser vi vara olyckligt. Den som anser att medverkan till samtrafik är onödig för det angivna syftet kan alltid vägra medverka och få tvisten löst på något av de i lagen anvisade vägarna, varav åtminstone en ger möjlighet till att överklaga.</p>
<p>Kostnadsorienterad prissättning.</p>
<p>Vi saknar underlag för att nu instämma i bedömningen att den föreslagna lagen ger de instrument som behövs för att tvinga fram erforderlig information för arbetet med LRIC - modellen. Vilka skäl som ligger bakom utredningens ståndpunkt att modellen inte skall bestämmas i lag framgår inte, ej heller redovisas några skäl för PTS ståndpunkt i det till utredningen överlämnade förslaget. Frågan är emellertid av stor betydelse för förutsebarheten på marknaden. Arbetet med införande av en ny modell är också mycket kostsamt för såväl staten som operatörerna. Om man, vilket blir konsekvensen av utredningens inställning, lämnar frågan om modellen öppen för rättstillämpningen, bör det mot bakgrund av detta övervägas om något arbete över huvud taget skall inledas.</p>
<h2>3. Möjligheter att återkalla tillstånd</h2>
<p>I lagförslaget (3 kap. 11–12 §§) beskrivs möjligheterna att återkalla tillstånd för radioanvändning. I 11 § beskrivs inledningsvis två fall då återkallelse kan bli aktuell, nämligen när radioanvändningen strider mot tillståndsvillkoren och när tillståndet utnyttjas i mindre omfattning än vad som följer av villkoren. För att myndigheten skall kunna återkalla tillstånden i dessa fall finns ett antal kriterier och moment som måste uppfyllas. För återkallelse krävs enligt förslaget: två omgångar med förelägganden som ger tillståndshavaren möjlighet att rätta till det som brister, att överträdelsen inte är av mindre betydelse, att det inte finns särskilda skäl som talar mot återkallelse och att ändamålet med föreläggandet inte kan tillgodoses genom ändrade villkor.</p>
<p>I nu gällande regler för återkallelse (13–14 §§ LRK) finns bl.a. samma två fall som i lagförslaget då återkallelse kan bli aktuell. För de två fallen finns dock, till skillnad från utredningens lagförslag, olika kriterier för när återkallelse skall få ske. För återkallelse vid användning som strider mot villkoren krävs: ett föreläggande (13 § andra stycket LRK) och att överträdelsen inte är av mindre betydelse (13 § första stycket 1 LRK).</p>
<p>I förarbetena (prop. 1992/1993:200 s 226) sägs också att återkallelse i detta fall inte hindrar att ett nytt tillstånd utfärdas med ändrade villkor och att detta innebär en möjlighet att i stället för återkallelse ändra tillståndsvillkoren. Att i första hand pröva om tillståndsvillkoren kan ändras är dock inte något krav för återkallelse enligt lagtexten.</p>
<p>Återkallelse när tillståndet inte används i den omfattning som svarar mot tillståndsvillkoren (13 § första stycket 2 LRK) får enligt gällande lag ske om användningen har varit av betydligt mindre omfattning än vad som är tillåtet, särskilda skäl inte talar mot återkallelse, ett nödvändigt medgivande som krävs för vissa utsändningar har upphört, det inte är tillräckligt att villkoren ändras.</p>
<p>I utredningen sammanförs således kriterierna för de två olika fallen, vilket gör att återkallelsemöjligheterna, särskilt vad gäller villkorsbrott, begränsas. Att kunna återkalla tillstånd som inte används på det sätt som det är tänkt när tillståndet beviljades är en förutsättning för att radiospektrum skall kunna förvaltas effektivt. Den enskilde tillståndshavaren skall visserligen ha ett fullgott skydd för sin rätt att använda sina tilldelade frekvenser för sin verksamhet utan att tillstånd och villkor rubbas på ett sätt som inte går att förutse. Som beskrivs i prop. 1992/93:200 s 225 finns det dock omständigheter som kan föranleda ingrepp.</p>
<p>Det torde knappast kunna resas några betänkligheter från rättssäkerhetssynpunkt mot att en tillståndshavare måste lämna ett tillstånd ifrån sig när denne – trots att villkoren varit kända från tillståndstidens början och trots två uppmaningar till rättelse – fortlöpande bryter mot villkor som utgör en förutsättning för att tillståndet att bruka frekvensutrymmet överhuvud taget har meddelats. De förutsättningar som idag gäller för återkallelse av tillstånd är därför tillräckliga.</p>
<p>Att införa så många krav för återkallelse vid villkorsbrott är heller inte nödvändigt enligt EG-rätten. För att följa de krav som ställs i auktorisationsdirektivet, art. 10:5 är det tillräckligt med två inledande föreläggandena samt bedömningen att villkorsbrottet inte är av mindre betydelse, vilket garanterar proportionaliteten. Att ge tillståndshavaren ytterligare möjligheter att behålla sitt tillstånd under fortsatta villkorsöverträdelser är således inte nödvändigt enligt direktivet, utan torde vara ägnat att försvåra en ändamålsenlig frekvensförvaltning och därmed snarare strida mot den strävan efter en effektiv användning av radiofrekvenser som uttalas i denna och andra EG-rättsakter. Några skäl som skulle motivera detta är svåra att finna och anges heller inte i motiven till förslaget.</p>
<p>När det gäller tillståndshavare som bryter mot tillståndsvillkoren bör det därför inte införas krav på att det inte finns särskilda skäl för återkallelse. Inte heller borde ändring av villkor som förstahandsalternativ vara en förutsättning för återkallelse vid villkorsbrott.</p>
<p>Även för nummeråterkallelse krävs flera moment för återkallelse bl.a. att särskilda skäl inte skall tala mot återkallelse. Vad som avses med särskilda skäl förklaras inte. Även reglerna för nummeråterkallelse försvårar därför en rationell och effektiv resursanvändning, till synes i onödan och i vart fall utan att orsaken anges.</p>
<h2>4. 20 %-regeln</h2>
<p>Utredningen föreslår i 3 kap. 8 § tredje stycket en möjlighet att i tillstånd för digital radio tillåta annan radioanvändning i upp till 20 % av det digitala frekvensutrymmet, om det inte inverkar menligt på konkurrensen. För att tillgodose konkurrensintresset borde dessa tillstånd enligt vår mening fördelas på samma sätt som andra radiotillstånd där efterfrågan på frekvenser överstiger tillgången, nämligen genom allmän inbjudan. Med tanke på att ett inbjudningsförfarande för grundlagsskyddad verksamhet kräver särskilda former behöver en modell för sådant inbjudningsförfarande utredas noggrant. Utredningen har av flera skäl inte haft möjlighet att nu göra en sådan utredning. Vi vill i vart fall hävda att en sådan utredning bör komma till stånd snarast, helst för bedömning inom ramen för det nu pågående lagstiftningsarbetet. Till dess kan det godtas att en regel av det slag som föreslås i 3 kap 8 § införs så länge det står helt klart att konkurrensintresset har företräde framför tillståndshavarens intresse av att använda sina frekvenser för annat än digital rundradioverksamhet.</p>
<h2>5. Tvistlösning för enskilda</h2>
<p>Tvistlösning för konsumenter</p>
<p>USO-direktivet, art 34, föreskriver ett förfarande för tvistlösning för konsumenters USO-tvister. Kraven på förfarandet är att det skall vara enkelt, offentligt, rättvist och snabbt till låg kostnad och utanför domstol.</p>
<p>Som utredningen uppmärksammat, kräver förslaget att Allmänna Reklamationsnämnden (ARN) skulle avgöra sådana tvister, ändringar av myndighetens befogenheter. Förutom vad som nämns i betänkandet torde krävas att ARN:s beslut görs bindande för parterna.</p>
<p>Det finns enligt vår mening flera alternativ till lösning. Vi menar att det bör övervägas om det är ändamålsenligt att inrätta en särskild myndighet. Om så inte är fallet bör övervägas om uppgifter bör anförtros ARN, med de ändrade befogenheter som krävs. Det bör heller inte helt uteslutas att lägga uppgiften på Konsumentverket eller PTS, vilket dock också kräver ändrade befogenheter för endera av dessa myndigheter. Ett exempel på förfarande hos en regleringsmyndighet finns vid den danska Telestyrelsen som bl.a. arbetar med sådan tvistlösning.</p>
<p>Frågan torde emellertid lämpligen bedömas i samband med de överväganden om myndighetsorganisationen, som utgör den andra etappen i vårt arbete.</p>
<h2>Särskilt yttrande av Kjell Skoglund</h2>
<p>IT-kommissionens ”bredbandsvision” är ju känd, men tål att upprepas – den innebär 5 megabit per sekund (Mbps) till alla före år 2005, med möjlighet att överallt kunna välja mellan minst 5 Internetoperatörer till en kostnad som inte är större än för ett månadskort på bussen.</p>
<p>Kravet på 5 Mbps i båda riktningarna innebär att bredbandsnätet måste byggas på ett visst sätt, nämligen främst som ett finmaskigt fiberoptiskt nät i hela landet. Bredbandsinfrastrukturen skall också klara minst en fördubbling av trafiken varje år. Konkurrensen mellan dem som levererar Internettjänsten är viktig. Både för att kvaliteten skall kunna vara acceptabel och att det skall finnas någon som vill leverera den högre kapacitet som så småningom kommer att behövas.</p>
<p>Tyvärr når inte det bredbandsnät som byggs idag upp till denna vision. Nätet består idag av bitar och delar som inte alltid passar ihop. Det lappas och lagas. Visionen om ett väl strukturerat nät som tar sitt avstamp i en vision om ett framtida användande riskerar att förbli en vision. Vissa bitar av nätet klarar inte på långa vägar 5 Mbps. De nät som finns har inte heller i vissa fall samma kapacitet i båda riktningarna, vilket gör dem olämpliga när interaktiviteten ökar. På många ställen kan man nå flera operatörer, på vissa bara en. Operatörerna tycks idag vilja låsa in sina kunder och erbjuder därför lägre hastigheter utanför sitt nät.</p>
<p>Behovet av bandbredd, (dvs. överföringskapacitet, oftast angiven i bitar per sekund, bit/s) för telefoni, Internet-trafik, radio, TV, video, bild och annan informationsöverföring i vid bemärkelse, ökar kontinuerligt. Med ökad kapacitet på fiberområdet och med ny tekniken så kommer TV, radio, video, telefon, fax, datorer m.m. att smälta samman, konvergera. Mängden datatrafik är redan idag större än mängden telefonitrafik. Vi går mot en flora av olika typer av användare som kan välja bland alternativa operatörer och leve-</p>
<p>rantörer bland en mängd olika tillämpningar och tjänster över flera alternativa media, och där den gemensamma nämnaren är IP. Intelligenta bostadsområden byggs där all utrustning, som tvätt- och diskmaskiner, kylskåp, bastu, klimatanläggningar etc. kan styras. Allt kommer att anslutas till Internet. Trots erfarenheter från de senaste årens lavinartade tillväxt av kommunikationstjänster, är underskattningar av efterfrågan och behov mycket vanliga.</p>
<p>Det är dock mycket svårt att försöka uppskatta behovet av bandbredd i framtiden. Vilka tillämpningar som kommer att utvecklas under den närmaste tioårsperioden är i det närmaste omöjligt att sia om. På den grundläggande infrastrukturnivån är det inte heller av primärt intresse. Det viktiga är att ha en god teknisk infrastruktur som klarar av den tillväxt som kommer, så att Internet kan utvecklas till att bli den nya informations- eller kunskapsinfrastruktur, som är lika viktig som vägar, järnvägar och andra infrastrukturer har varit. Ett önskemål är en i det närmaste obegränsad rå överföringskapacitet i ett väl utbyggt fiberoptiskt nät vars resurser hyrs ut i form av s.k. svart fiber. De olika regionerna i ett fiberoptiskt nät ska koordineras på ett sådant sätt att rikstäckande förbindelser kan skapas.</p>
<p>Det är likaså viktigt att bevara Internetarkitekturen - kommunikation ände-till-ände. Internetoperatören behöver inte ge stöd till eller tillåta enskilda tillämpningar, jmf. www eller Internet-telefoni, där nätet enbart behöver förmedla datapaketen. Internet är ett ”ointelligent” nät medan telefonnätet är ”smart”. Tillämpningarna finns i nätet för telefonnätet medan tillämpningarna finns i resp. dator för Internet.</p>
<p>I detta betänkandets avsnitt om politiska mål för elektronisk kommunikationsinfrastruktur menar utredningen beträffande mål på nivå 2 - dvs. största möjliga tillgång till effektiva och säkra elektroniska kommunikationer för alla - att konkurrens bör ”vara det främsta medlet för att uppnå ett mål om största möjliga tillgång till elektroniska kommunikationer.”</p>
<p>IT-kommissionen delar denna uppfattning, dock inte i de delar som berör bredbandsinfrastrukturen. Målsättningen med en utbyggnad av bredbandsinfrastrukturen bör enligt IT-kommissionen vara att landets samtliga hushåll och företag ska ha en väl utbyggd bredbandig digital infrastruktur enligt bredbandsvisionen, tillhandahållen till ett internationellt konkurrenskraftigt pris samt att kostnaderna ska vara i stort sett lika över hela landet.</p>
<p>IT-kommissionen anser att det vi hittills sett när det gäller den pågående utbyggnaden av bredbandsinfrastrukturen visar att konkurrens som medel inte kan skapa förutsättningar för en sådan bredbandsinfrastruktur som IT-kommissionen förespråkar när det gäller alla delar av Sverige, främst vad gäller de glesare bebyggda områdena. Sverige skiljer sig därvid väsentligt från länder i kontinentaleuropa. Det är därför inte säkert att konkurrens alltid är det främsta medel för att uppnås just denna del av det politiska målet för elektroniks kommunikationsinfrastruktur. Glest bebyggda områden kan ha andra behov än de som driver marknadens utveckling. Hur skall man göra när marknaden inte finner det intressant att leverera? Har Öresundbron byggts av marknaden? Är det samhällsekonomisk effektivitet att stora delar av Sverige står utanför möjlighet ens att bli föremål för tjänsteleverans i konkurrens bara för att man tror att konkurrens är bra för utrullning av bredband?</p>
<p>Staten har historiskt garanterat utbyggnaden av en för all tillgänglig infrastruktur - telefon, post, vägar, elektricitet, radio, TV - och den garantin har utgjort grunden för utvecklingen av den svenska tillväxten och demokratin. Välfärden blev möjlig genom statens insatser för utbyggnaden av järnvägens stambanor, vägar och kraftledningar. Malm, skog och stål utgjorde grunden för svensk exportindustri. För närvarande tar staten ett ansvar för utbyggnaden av de s.k. 3G-nätet, inte genom att betala för dem utan genom att fastställa vilka krav på täckning som skall gälla för att en operatör skall komma i fråga för att använda en viss del av våglängdsspektrum. Utgångspunkten för regleringen är den knappa gemensamma resursen våglängdsspektrum. Regleringsmodellen har dock som tidigare nämnts i telefonisammanhang och skulle också kunna användas för bredbandsinfrastrukturen .</p>
<p>I analogi med detta skulle man också kunna hävda att staten har ansvar för en god utveckling av bredbandsinfrastrukturen. Mer politisk styrning krävs på en grundläggande nivå (kanalisation och överföringsmedium, t.ex. fiber), eftersom det är på den nivån som de bästa förutsättningarna finns att se infrastrukturen ur ett helhetsperspektiv. För detta behövs en diskussion om några grundläggande frågor: av vem, för vilka och till vilket pris?</p>
<p>Det är också av ett nationellt infrastrukturellt intresse att kompensera för Sveriges avlägsna geografiska position i förhållande till</p>
<p>övriga Europa, t.ex. genom att ordna så att den nationella infrastrukturen är tillgänglig via Europas huvudstråk. Då skapar vi troligen en sådan mångfald av tjänster och leverantörer att priserna på internationella förbindelser med Sverige generellt går ner.</p>
<p>För framtiden bör därför menar IT-kommissionen det finnas utrymme att skapa infrastrukturbolag, motsvarande Stokab i Stockholm . Stokab hyr ut svart fiber till alla som vill, inte bara till de traditionella telebolagen. Detta öppnar möjligheter för större företag och organisationer att helt enkelt gå förbi teleoperatörerna och köra sin egen trafik. Ägarnas mål med Stokab är att skapa bästa möjliga förutsättningar för användning av IT i regionen. Ägarna garanterar också att Stokab inte erbjuder marknaden några andra tjänster än svart fiber (dvs. man ger båda ändarna av förbindelsen i form av fiberanslutning till kunderna, utan någon mellanliggande utrustning) för att bolaget inte ska konkurrera med sina kunder.</p>
<p>En koppling mellan ägande av infrastruktur och produktion av tjänster medför alltid en risk för suboptimering och hinder för utvecklingen då minst två parter måste komma överens om teknikval. I det fallet den ”råa” infrastrukturen tillhandahålls till operatörer har dessa full valfrihet att satsa på den teknik som för tillfället är mest ekonomisk och tekniskt fördelaktig.</p>
<p>En infrastruktur består av ett antal delar där vissa med fördel kan tillhandahållas i fri konkurrens mellan olika aktörer på marknaden. Vissa gemensamma funktioner inom vald kommunikationsarkitektur (som t.ex. samtrafik, domännamnsuppslagning, säker nationell tid, etc.) måste emellertid upprätthållas på ett konkurrensneutralt sätt och följa gemensamma nationella regler Det är en viktig uppgift att urskilja dessa olika delar från rena kapacitets- och transmissionsresurser.</p>
<p>Detta är enligt IT-kommissionen viktiga beståndsdelar att beakta vad gäller målet om största möjliga tillgång till elektroniks kommunikationsinfrastruktur.</p>
<p>IT-kommissionen vill också peka på att Sverige som ett av de första länderna tagit fram ett konsumentverktyg rörande kvalitet på den tjänst konsumenten anskaffar. USO-direktivet ställer upp ett antal bestämmelser i ett konsumentskyddsintresse. En sådan är bestämmelsen i artikel 20 om slutanvändarnas rätt till avtal. Bestämmelsen tar sin utgångspunkt i att ett avtal är ett viktigt instrument för användare och konsumenter genom att det ger dem en lägsta</p>
<p>nivå av öppen information och, som en följd av detta, en lägsta rättssäkerhetsnivå i sina avtalsförhållanden med direkta leverantörer av telefonitjänster. Bland kraven återfinns att ett sådant avtal skall som en miniminivå innehålla bl.a. uppgifter om den kvalitetsnivå som erbjuds. Likaså ställs krav information från operatörerna om de tillhandahållna tjänsternas kvalitet. Utredningen anger därvid bl.a.</p>
<p>För att säkerställa tillgången till kvalitetsinformation bör de nationella myndigheterna ha möjlighet att, i enlighet med artikel 22 i USO-direktivet, kräva att de som tillhandahåller allmänt tillgängliga elektroniska kommunikationstjänster offentliggör jämförbar, adekvat och aktuell information om tjänsternas kvalitet till slutanvändarna om det kan påvisas att sådan information inte är faktiskt tillgänglig för allmänheten.</p>
<p>– förkortat TPTEST. Syftet med TPTEST är att användarna enkelt ska kunna mäta hastigheten på sin Internetuppkoppling. Programmet mäter genomströmningshastigheten till och från olika mätservrar på Internet. Genom TPTEST kan användarnas kompetens vad beträffar Internettjänster höjas och den generella kunskapen om hur marknaden för Internettjänster fungerar ökar. Idag kan TPTEST hämtas hos II-stiftelsen och Konsumentverket. De har idag ansvar för drift och support av TPTEST.</p>
<p>IT-kommissionen har även i sin nyligen publicerade visionsbok föreslagit att Konsumentverket får i uppdrag att ta fram ett standardavtal för abonnemang för Internetanslutning för enskilda personer. En del av underlaget för ett sådant avtal återfinns i kommissionens rapport om en generell specifikation för en Internettjänst.</p>
