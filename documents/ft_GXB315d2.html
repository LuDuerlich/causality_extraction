<h1>Kraftsamling!</h1>
<h2></h2>
<p>– museisamverkan ger resultat</p>
<h2>BILAGOR</h2>
<p>Betänkande från Museikoordinatorn</p>
<p>Stockholm 2009</p>
<h2>Inledning</h2>
<h2>Dokumentation av ett rundabordssamtal om samverkan och uppdraget som museikoordinator</h2>
<p>Den 23 februari 2007 bjöd kulturdepartementet med kulturminister Lena Adelsohn Liljeroth i spetsen in till ett rundabordssamtal om samverkan inom museisektorn och om uppdraget som museikoordinator. Omkring 70 personer – företrädesvis museichefer – samlades i Rotundan i Rosenbad, Stockholm, för att ge sin syn på koordinatorns roll samt farhågor och förhoppningar med ökad samverkan.</p>
<p>Tipsen och råden var många och den nytillträdde museikoordinatorn Christina von Arbin fick en hel del uppslag att ta med sig i sin nya roll. Men, som hon själv sa i ett anförande i början av diskussionen: Detta uppdrag är inte bara mitt, det är i hög grad ert.</p>
<p>I denna skrift hittar du kulturminister Lena Adelsohn Liljeroths inledningsanförande, Christina von Arbins inledande och avslutande ord och diskussionen däremellan.</p>
<p>Moderator var Anna Rygård.</p>
<h2>Lena Adelsohn Liljeroths anförande</h2>
<p>I dag har vi från Kulturdepartementet bjudit in er alla – omkring 70 personer från en lång rad olika institutioner i Sverige – för att diskutera uppdraget för en koordinator för museisektorn och hur vi ska kunna samverka bättre. Det är roligt att få träffa så många av er ur museisektorn samlade på en och samma gång för ett samtal. Några av er känner jag igen, andra är nya ansikten.</p>
<p>Det här är första gången som vi ses så här, men jag hoppas att det kan bli fler tillfällen då vi kan samlas för att kunna diskutera gemensamma frågor tillsammans. Mitt förhållningssätt inom politiken är att vara lyssnande. Inte för att jag inte vet vad jag vill, jag vet rätt väl vad jag vill, utan för att man alltid kan lära mer och för att det alltid finns nya infallsvinklar.</p>
<p>Det går inte att föra en kulturpolitik som inte är förankrad hos de institutioner som är berörda. De bästa resultaten når man alltid när man är överens om mål och riktning. Men inget är så bra att det inte kan bli bättre. Förändring behöver inte vara ett hot, även om det ibland utmålas så.</p>
<p>I går (den 22 februari 2007, reds anm.) fattade vi i regeringen beslut om att tillsätta en koordinator för museisektorn, vilket vi tidigare meddelat i budgetpropositionen. Christina von Arbin, överintendent för Statens försvarshistoriska museer, är den som har fått uppdraget.</p>
<p>Några av er kanske undrar vad vi ska prata om i dag, om beslutet redan är fattat och Christina redan har fått uppdraget. Då kan jag konstatera att det finns mycket kvar att prata om.</p>
<p>De direktiv som beskriver Christinas uppdrag ger en inriktning, men det finns inga detaljer och heller inte beskrivet närmare hur det här uppdraget ska utföras. Det vill vi nämligen diskutera tillsammans med er som är här i dag.</p>
<p>Jag vill börja med att säga någonting om hur jag ser på våra museer och min tanke kring detta med att tillsätta en museikoordinator. Om jag får bli lite högtidlig: Min och alliansens vision för hela kulturpolitiken är tydlig. Kultur är livsviktigt, det handlar om kreativitet, bildning, upplevelser, tankeutbyte och engagemang. Kultur handlar om människor och deras liv och betonar andra värden än sådana som vanligtvis betraktas som strikt materiella. Kultur har därför en avgörande betydelse för ett humanistiskt och demokratiskt samhälle.</p>
<p>När jag får frågan ”vad är kultur” brukar jag tala om ”föda och språngbräda för själen”. Alla har sin egen personliga tolkning, men det här är den som jag gärna använder. Vi människor har behov av gemenskap och av att känna tillhörighet. Kultur och kulturarvet har förmågan att skapa just detta.</p>
<p>Om någon skulle fråga om min definition av kulturpolitik är skyddet av kulturarvet ett av de första områden jag skulle nämna. Bevarandet och vården av kulturarvet är därför högt prioriterat för mig och för regeringens kulturpolitik. Det innebär också att man måste kunna ge goda villkor för kulturen och för konsten och, inte minst, utrymme för nyskapande och nytänkande. Det ska finnas ett brett utbud av kultur i hela landet.</p>
<p>Med detta uppdrag för ögonen fick flera av de statliga museerna höjda anslag i den kulturbudget som lades i höstas. Många hade säkert önskat mer, för behoven är ofta större än tillgångarna. Flera av de museer som tidigare fått tillfälliga höjningar av anslagen fick nu en permanent förstärkning, och verksamheterna vid våra centrala museer fick ytterligare drygt 20 miljoner kronor för att kunna ta itu med sådant som länge varit eftersatt.</p>
<p>Jag vill att tillsättandet av en museikoordinator ska ses som ett led i ambitionen att ytterligare stärka museernas kärnverksamhet. Generellt och traditionellt handlar kärnverksamheten om att bevara, vårda, visa och öka kunskapen om de olika ämnesområden som museerna har.</p>
<p>I vårt samhälle finns en stor kunskaps- och informationstörst, större än vi kanske tror när vi betraktar kvällstidningarnas löpsedlar varje dag. Människor vill veta mer om mer. Det ökande intresset för våra arkiv, för den trakt och bygd vi lever i och för släktforskning är tydliga exempel på det. Förutom viljan att förkovra sig finns också önskemål om att göra någonting kul och stimulerande som ger nya tankar och kunskaper, gärna tillsammans med familj och vänner. I kombinationen av att vilja lära sig någonting nytt och göra någonting roligt passar ett museibesök väldigt bra.</p>
<p>På museet får man lära sig mycket nytt. Man får se saker i nya sammanhang och kan titta på spännande utställningar. Man kan numera äta och dricka gott på våra museer. Barnen kan leka en stund och lära sig någonting nytt, och man kan köpa med sig någonting från butikerna. I mitt kök hänger gardiner från Stadsmuseet i Norrköping. Jag tycker det är kul eftersom jag har rötter därifrån. Intresset för er verksamhet är stort. Det märker man så fort man öppnar en tidning. Det behöver inte ens vara en kulturbilaga. Intresset avspeglar sig även i andra delar av tidningen.</p>
<p>Museerna i landet har utvecklats mycket de senaste åren. Kompetensen och kvaliteten ökar hela tiden. Men det hindrar inte att det kan bli ännu bättre. Jag vill bidra till att museerna kan fortsätta utveckla kvaliteten och sin professionella verksamhet. Fortsatt utveckling är ett av de nya moderaternas ledord och någonting som jag vill verka för i kulturpolitiken i stort. Jag tror definitivt att museerna har stor potential för att i ännu högre grad svara upp mot de förväntningar som finns i omvärlden. Därför har regeringen nu tillsatt denna museikoordinator.</p>
<p>Vi kan göra mer tillsammans. Alltför ofta hör jag kritik mot att många verksamheter – inte minst inom politiken – utmärks av ett stuprörstänkande. Det är någonting som den fackliga organisationen DIK har tagit upp flera gånger och som de har alldeles rätt i. Vi kan inom den statliga förvaltningen inte agera som små isolerade öar. Tillsammans förvaltar vi inom kulturlivet oerhört stora summor skattemedel. Vi har ett stort förtroende och ett ansvar att ge bästa möjliga utdelning tillbaka till befolkningen. Så ungefär har jag resonerat inför dagens samtal.</p>
<p>Det här med en museikoordinator är som ni vet en helt ny funktion med allt vad det innebär. Uppdraget som koordinatorn får är därför delvis ett sökande uppdrag. Innehållet måste vi utforma tillsammans. Stommen i uppdraget är däremot mycket tydlig och ska kunna byggas på under uppdragets gång. I direktiven beskrivs uppdraget så här:</p>
<p>Utredaren skall vara en koordinator som, i dialog med berörda parter, prövar olika former för ökad samverkan av exempelvis administration, föremålshantering och sektorsforskning. Syftet är att frigöra resurser för museernas kärnverksamhet och att bidra till ytterligare högkvalitativ verksamhet.</p>
<p>Vi är övertygade om att samverkan på vissa centrala punkter skulle gynna såväl det enskilda museet som hela sektorn och varje museibesökare. Vissa frågor är svåra att hantera för varje institution på egen hand. Koordinatorn ska därför vara ett stöd till museet. Tillsammans kan man lösa problem som det ibland kan vara svårt att hitta egna lösningar på.</p>
<p>I grunden handlar uppdraget om att fånga de goda initiativen och pröva nya former. Koordinatorn ska kunna ha överblick över samarbeten som fungerar väl och själv fungera som ett nav för information och samordning. Koordinatorn ska alltså bidra till att frigöra resurser för kärnverksamheten. Det är inte meningen att ni ska spara för att vi ska ta pengar från sektorn till någonting annat. Tvärtom. Men det är möjligt att vi kan hushålla med resurserna på ett bättre sätt.</p>
<p>Museisektorn är relativt sett en liten sektor, men ändå tillräckligt stor för att det ska vara svårt att överblicka och samordna hela. Uppdraget gäller därför i första hand de statliga och statsunderstödda museerna inom Kulturdepartementets ansvarsområden. Däremot hoppas vi – och det vet jag att många inom museivärlden också hoppas – att vi ska kunna nå positiva synergieffekter som kan komma hela sektorn tillgodo. Det är viktigt att poängtera att det här på sikt förhoppningsvis ska gälla alla.</p>
<p>Inför den här sammankomsten har mina medarbetare på departementet haft flera enskilda samtal med representanter för framför allt de olika samarbetsråden på nationell, regional och lokal nivå. Dessa har fått uttrycka vad de ser som viktigast i den här diskussionen. De flesta har då, som jag uppfattat det, tagit upp i princip samma områden där det i dag finns behov av större samordning. Det handlar om administrativa stödsystem, gemensamma upphandlingar, upphovsrätt, fastighetsförvaltning, it och den digitala hanteringen. Vidare handlar det om magasin/vård/konservering, forskning och internationellt arbete.</p>
<p>Därutöver har jag funderat på en del områden som jag tror att koordinatorn kan bidra till att stärka, nämligen samarbeten mellan museer och universitet och högskolor och samlingarnas rörlighet i hela landet. Samt riktad marknadsföring, breddat utbud och aktivt arbete med publiken. På dessa områden har bland andra Framtidens kultur kommit med intressanta bidrag. Koordinatorn kan säkert även bidra när det gäller frågor som pedagogik, gallring, kompetensförsörjning och personalrörlighet. Det finns hur mycket som helst man skulle kunna samarbeta inom. Och det finns, som sagt, en stor öppenhet för att ni tillsammans ska komma fram till vilka områden som kan vara aktuella och viktiga att titta på.</p>
<p>Det är förstås också jätteviktigt att koordinatorn kan se närmare på de många goda samarbeten som redan finns. Kan vi dra mer nytta av dessa exempel? Går det att utnyttja dem bättre? Kan man omfatta fler? Kan man sprida exemplen till ännu fler? Uppdraget utgår förstås från de behov som ni inom museievärlden själva har delgivit oss, och utifrån de ekonomiska ramar som finns i dag. Kunskaperna finns hos er. Och det är de kunskaperna som är basen för det som museikoordinatorn förväntas utföra.</p>
<p>Jag hoppas med detta sagt att vi alla kan ta tillfället i akt att ge oss in i den diskussion som nu kommer att föras.</p>
<h2>Christina von Arbins anförande</h2>
<p>Reflektioner. Förankra. Mål. Inriktning. Ett sökande uppdrag. Fånga, pröva, nav. Det är många ord som rinner runt här, ord som kan betyda både mycket och lite. Lena har beskrivit uppdraget i öppna termer och ni har fått direktivet utdelat.</p>
<p>Det första jag vill göra är att tacka för förtroendet att få det här uppdraget. I nästa andetag vänder jag mig till er allihop och hoppas på ert stöd i det här arbetet. Det behövs för att kunna göra en meningsfull insats som ger museerna ytterligare vind i ryggen och styrka att uppfylla vårt uppdrag.</p>
<p>Det kändes härligt att komma hit i morse, och lika härligt att öppna e-posten i går. Det har strömmat in glada tillrop. Det känns att det finns en medvind bland er alla. Den kan bära långt om vi kan ha den tillsammans.</p>
<p>Jag uppfattar mitt uppdrag som en sökande, mäklande och utvecklande funktion. Ett tillskott som kan knyta ihop idéer och fånga upp pågående arbeten. Men också tänka nytt och föra det här idéstadiet eller idéstadierna vidare till genomförande och kritisk prövning. Det är sådant vi inte har haft resurser till förut, även om vi var och en har tänkt ganska mycket.</p>
<p>Jag upplever att det finns många embryon till nytänk ute i landet. Jag är glad att mitt uppdrag som, även om det främst är knutet till de statliga och statsfinansierade museerna, också ska ge synergieffekter som kommer hela musei-Sverige till godo. Det är viktigt att vi tar med oss det i våra tankar.</p>
<p>Många av er vet att jag är en förespråkare för ett förutsättningslöst förhållningssätt när det gäller de statliga museernas uppdrag och arbetsformer. Samtidigt värnar jag som museichef, i likhet med er alla, om den kreativa och levande självständighet som varje museum måste ha.</p>
<p>Jag ansvarar för två museer, Armémuseum i Stockholm och Flygvapenmuseum i Linköping, som är geografiskt och innehållsmässigt skilda. Vart och ett ska naturligtvis ha allt publikt fokus på just sin verksamhet, även om koncernen, Statens försvarshistoriska museer, finns som en ram och en bas.</p>
<p>Besökaren ska hitta till och vara nyfiken på båda dessa museer och verksamheterna där ska ha den kreativa frihet som är nödvändig för en levande kulturinstitution, även om myndigheten heter Statens försvarshistoriska museer. I det perspektivet är det inte det varumärket som ska synas i första hand.</p>
<p>Hedrande, spännande, viktigt. Det är begrepp som kommer för mig när jag tänker på det här uppdraget. Något program eller någon färdig agenda har jag inte, och det ska jag inte ha heller. Agendan ska växa fram ihop med er. I dag är jag här mer för att lyssna än för att lägga ut kartan och peka med hela handen. I oktober ska jag ha en första ansats klar, och sedan har jag drygt ett år på mig att komma fram till ett genomtänkt förslag.</p>
<p>Jag kommer att ha hjälp av ett sekretariat som inte är tillsatt ännu. Jag hoppas att vi i månadsskiftet april/maj ska ha kommit så långt att vi har dem på plats. Därför vänder jag mig nu till er och säger att om ni har några goda förslag på pigga, vakna utredare som skulle kunna komma in i det här jobbet tar jag tacksamt emot det.</p>
<p>Vad är det vi behöver? På vilka områden kan vi hitta nya samverkansformer som också gagnar museisektorn i stort? Utmaningen är inte bara min, den är i hög grad er. Jag ska med spänd förväntan och nyfikenhet lyssna till vad som sägs här i dag, och också i de samtal vi kommer att ha framöver. Det första jag ska göra är att åka runt och prata mer er allihop. Därutöver ska jag göra en kartläggning av vad som kan tänkas finnas utanför Sveriges gränser. Det finns ganska mycket som görs som en del av oss kan mycket om, men också en del som görs som ingen av oss har upptäckt ännu. Det ska bli intressant att ta till sig.</p>
<p>Det är egentligen den enda agenda jag vill lägga fram i dag. Jag vill lyssna. Jag lägger inte fast något program. Jag presenterar bara hur jag ser på mitt uppdrag. Tack för att jag har fått det.</p>
<h2>Diskussion</h2>
<p>Moderator</p>
<p>Plattformen för diskussionen är så bra grundlagd så jag tänker inte orda så mycket mer. Samtalet vi nu ska föra bör kretsa kring innehållet i den samverkan som nu är tänkt att utvecklas. Hur kan man öka samverkan? Vilka är de goda erfarenheter som ni sitter med?</p>
<p>Vem vill öppna diskussionen?</p>
<p>Christina Mattsson, Nordiska museet</p>
<p>Ni har inte sagt någonting om den organisatoriska placeringen, och om Christina kommer att lämna sina uppdrag?</p>
<p>Christina von Arbin, museikoordinator</p>
<p>Det här uppdraget läggs utanpå min roll som chef för Statens försvarshistoriska museer. Jag ska gå i pension den 30 september 2007 och kommer successivt att fasas ut. Det blir regeringens sak att tillsätta en efterträdare. Jag kommer att ha en arbetsplats på kommittékontoren mitt i centrala Stockholm och får ett sekretariat med ett antal personer som jag kan välja själv. Jag tar gärna emot förslag av er. Jag ser min roll som en fristående utredare. Kommittédirektiv finns till detta och mitt utredningsuppdrag ska när det är färdigt inte ses som någonting annat än ett uppdrag där jag möjligen kan föreslå fortsättningar, men det är inte sagt vilka.</p>
<p>Philip Johnsson, Riksförbundet Sveriges museer/ Värmlands museum</p>
<p>När jag åkte hit kändes det här som en onödig övning. När jag sedan läste direktiven kände jag ett behov av att gå in i debatten. Och så tänkte jag: låt inte det här bli ännu en byråkrati att förhålla sig till och hålla sig väl med, utan låt det bli den samtalspartner vi hoppas på.</p>
<p>Nu ser jag att det finns något positivt i det här, en öppen, centralt placerad samtalspartner. Det ligger i tiden. Vi håller alla på att fundera på hur vi ska organisera oss. Den hierarkiska modellen håller inte längre. Det händer mycket ute på våra olika museer. Man är bra på olika saker och kvaliteten har växt i takt med att utbudet har ökat. Då behövs inte hierarkierna på samma sätt.</p>
<p>Så till frågorna:</p>
<p>Namnbytet från samordnare till koordinator, vad är skillnaden? Om inte annat är samordnare lättare att säga.</p>
<p>Bidragsgivningen, var ska den ligga? Jag tycker att den ska ligga på regeringsnivå och ske med politiska beslut.</p>
<p>Det riktigt roddiga i det här är organiseringen av kultur- och miljöproblematiken. Det tycker jag tillhör kulturutredningen och ansvarskommittén måste ju ha ett antal saker att säga. Det är alldeles på tok i dag med en massa olika institutioner.</p>
<p>För att sammanfatta: Lägg bidrag och lagstiftning på departementet, och se sedan till att bygga upp det här centrala organet som en samtalspartner. Ett sådant initiativ välkomnar jag</p>
<p>Moderator</p>
<p>Det ger idéer både till museikoordinatorns arbete och den aviserade kulturutredningen. I vilken utsträckning det kommer att handla om att reda ut strukturfrågor i museikoordinatorns roll, det är en öppen fråga som anges i de direktiv som kulturutredningen kommer att få.</p>
<p>Men du frågade även om skillnaden mellan koordinator och samordnare. Jag uppfattar dem som ganska likvärdiga. Jag vet inte om Christina har någon idé om huruvida det finns någon innehållsmässig skillnad?</p>
<p>Om det finns någon sådan skillnad vet jag inte hur den är tänkt, för det är inte jag som har skrivit direktiven. Min uppfattning är att en koordinator har en lite mer medlande och mäklande roll än en samordnare. En koordinator är en samverkare mer än en samordnare. Det är det som jag lägger in i begreppen. Men varför det är ändrat får du fråga ministern om.</p>
<p>Koordinator är det enda begrepp vi har använt oss av, åtminstone under min tid.</p>
<p>Mats Persson, Länsmuseernas samarbetsråd</p>
<p>Ska vi leva upp till ministerns ord om dialog och diskussion vill det till att hela sektorn känner sig delaktig i diskussionen. Även om huvudfokus ligger på de centrala museerna vill jag som representant för den regionala sidan betona vikten av kultur i hela landet. Den regionala infrastruktur som vi länsmuseer står för gör det möjligt för alla – barn, ungdomar och vuxna – att nå vårt kulturarv.</p>
<p>Tidigare i dag gladdes vi åt den jämna könsfördelningen här i rummet, men det finns andra perspektiv att fundera på. Etnicitet exempelvis. Det är en demokratifråga vi måste hantera.</p>
<p>Vi på länsmuseerna har jobbat en hel del med publikarbete och de pedagogiska frågorna. Vi vill levandegöra historien och berätta historien på ett sätt så att alla människor, även de nya svenskarna, känner igen sig. Det här är viktiga frågor att samlas och diskutera kring.</p>
<p>Jag ser fram mot den här dialogen och det fokus ni anger, men dialogen ställer också krav. Var rädd om de strukturer som finns. Några av oss har varit med och bildat Riksförbundet Sveriges museum för att skapa en styrka för sektorn. Därutöver har vi våra samarbetsråd. Det gäller att inte krocka i uppdragen, utan att ha tillit till de organisationer som finns och det som sektorn själv vill göra.</p>
<p>Det finns få politikområden som är så roddiga som kulturpolitik och där det finns så många olika aktörer. Vi måste optimera de resurser vi har på ett bra sätt.</p>
<p>Sedan vill jag lyfta fram det här med samlingarnas rörlighet. Vi kan aldrig komma ifrån att tingen, föremålen, har en kraft i mötet mellan oss och historien och det historien vill berätta. Då vill det till att föremålen inte bara finns i Stockholm utan att vi även kan få se dem i till exempel Blekinge.</p>
<p>Vi har ett väldigt rikt museilandskap i Sverige med många olika aktörer som jobbar under olika former och förutsättningar. Den olikheten ska vi vara rädda om. Dessutom finns det ett stort entreprenörskap att ta vara på och många olika lokala lösningar.</p>
<p>Det jag vill att Christina ska ta med sig i sitt nya uppdrag är: tänk på alla lokala möjligheter som finns, entreprenörskapet och de lokala lösningarna och framför allt de specifika nätverk som finns. Dessa nätverk har inte kommit uppifrån utan har skapats underifrån av människor som samverkar i olika former. Ta vara på det och stimulera det.</p>
<p>Jag blev väldigt glad när kulturministern lyfte fram det här med rörligheten av föremålen. Det har stor betydelse ute i landet och jag hoppas verkligen att det kommer att ingå i Christinas uppdrag. I den frågan har vi mycket att lära av vårt grannland Finland. Där finns ett bra system för rörlighet och en inställning att föremålen inte ska ligga i låda utan vara ute för beskådande. Låt det bli en viktig del i det fortsatta arbetet. Vi är positiva till samverkan och till koordinatorns funktion. Det är viktigt att det är en funktion, inte en person. Mellan raderna kan man ana att det är tanken, även om det just nu är en person i form av Christina.</p>
<p>Moderator:</p>
<p>Det är intressant med de här lokala och regionala perspektiven och viktigt att komma ihåg att det pågår otroligt mycket ute i landet. En viktig uppgift för Christina är självfallet att fånga upp de goda erfarenheterna och de bra exemplen.</p>
<p>Magdalena Gram, Kungliga biblioteket/ ABM-centrum</p>
<p>Jag representerar både avdelningen för samlingar och ABM-centrum, ett projekt som har sin fysiska placering på KB men som handlar om att arkiv, bibliotek och museer samverkar kring vissa frågor, inte minst internationalisering. Jag har under de år jag har arbetat med ABM-frågor funnit det besvärande att det inte har funnits någon koordinator. Det har saknats en funktion som samlar upp just museernas intresse, en entydig part att vända sig till. Jag hoppas att det finns ett litet utrymme för it och hanteringen av digitaliseringen i koordinatorns uppdrag. Digitalisering är ett gigantiskt område. Det handlar naturligtvis inte bara om bildkonst. Det är den enkla dimensionen av digitaliseringen. Det handlar om hela kedjan från urval och bevarandefrågor till registrering, långsiktig lagring och paketering. Där har vi gemensamma intressen – arkiv, bibliotek och museer. Det hoppas jag att museikoordinatorn tar fasta på.</p>
<p>Tomas Lidman, Riksarkivet</p>
<p>Riksarkivet är en väldigt stor myndighet, närmare 700 personer. I den här organisationen finns också en väldigt praktiskt inriktad verksamhet som heter Svensk museitjänst och som vänder sig just till museerna. Att den verksamheten är lagd under Riksarkivet beror delvis på att Riksarkivet anses vara duktiga på arkivlokaler. Föremålsarkiven är ett lyckat exempel på en samordnad verksamhet för museerna.</p>
<p>Att ordna den här typen av lokaler är förknippat med stora kostnader. Så även att hyra in sig i lokalerna. Samtidigt är lokaler med klimatanordningar och annat en förutsättning för att föremålen ska kunna bevaras. Därför tror jag mycket på centrala lösningar när det gäller föremålsarkiv. Man måste samarbeta kring de här frågorna, annars blir det alltför kostsamt. Det går inte att ha egna små varianter av arkiv och bygga upp dem i små hålor någonstans. Jag menar inte att allt måste fraktas till Stockholm, men det är oerhört viktigt att man tänker på samordning i dessa frågor.</p>
<p>De museer som är intresserade av det här måste dessutom inteckna sig för ett antal år framöver, så att man inte står där med tomma lokaler som kostar pengar. Det här tror jag kommer att bli en av de centrala frågor Christina bör ge rekommendationer kring när uppdraget är slutfört.</p>
<p>Moderator</p>
<p>Det var ett slagkraftigt inlägg i en av de sakfrågor som faktiskt är utpekade som ett område som koordinatorerna ska titta närmare på. Jag är nyfiken på om du med de erfarenheter Riksarkivet har vill bli ännu mer konkret i ditt förslag? Har du något inlägg i ABM-frågan och hur man kan se på samverkan mellan de här tre vore det också spännande att ta del av.</p>
<p>Tomas Lidman, Riksarkivet</p>
<p>Det vi har diskuterat är samarbete mellan arkiv, bibliotek och museer på central nivå, inte lokal. På den centrala nivån har det inte varit helt enkelt. Det första man måste göra är att försöka hitta ett slags minsta gemensamma nämnare. Vad har vi gemensamt? Vad kan vi utveckla tillsammans och vad är vår egenart?</p>
<p>En sådan gemensam bas har det hittills varit svårt att hitta. Det innebar att när vi 2004 inrättade ABM-centrum handlade det om bilddatabaser: hur man klassificerar och hanterar bilder och så vidare.</p>
<p>Nu blir det allt mer konkret vad det hela kommer att handla om. Våra skärningspunkter ligger inom digitalisering. Därför har projektet gått åt det hållet. Hittills har mycket handlat om utbildning i de digitala kedjorna, allt från att materialet kommer in till att det går ut och hur det presenteras. I övrigt har arbetet inte varit sådär oerhört framgångsrikt. Vi ska göra en utvärdering för att se om det här är värt att fortsätta satsa på.</p>
<p>Å andra sidan: Med tanke på de starka institutioner det rör sig om, Riksantikvarieämbetet, Riksutställningar och andra, är det en liten framgång att vi alls har träffats och ordnat olika grupper. Kommunikationen i sig har varit av godo.</p>
<p>Ann Follin, Riksutställningar</p>
<p>Vi är en institution med ett nationellt uppdrag att samverka både regionalt, nationellt och lokalt. Det gör vi hela tiden i samproduktioner och med turnéer och utbildningsinsatser. Vi märker verkligen att samverkan är framtidens melodi. Vi märker också att förutsättningarna för samverkan ser olika ut i olika regioner. Vi har ett exempel från ett samarbete i Värmland med 34 involverade aktörer i en regional turné och där Länsmuseet var en samlande länk. Nu spräcker vi det rekordet i ett nytt projekt där vi har över 100 aktörer i en regional turné. Såväl museer som andra aktörer är involverade. Jag tror att vi måste samverka mellan museerna, men också gå ut utanför vår egen krets. Även när vi jobbar nationellt. Med den erfarenhet Riksutställningar har av att samverka i olika projekt tror jag att vi kan bidra till metoder för nätverksbyggande.</p>
<p>Utöver det är jag glad att koordinatorn inte bara ska ta hand om tunga interna frågor utan även frågor som rör publik, pedagogik och förmedling av olika slag. Vi vill bli en mötesplats för utveckling av utställningsmediet. Genom att inventera de utbildningsbehov och andra behov som finns på museer på alla nivåer tror vi att vi kan bidra med olika utbildningsinsatser. Hur når vi en ny publik? Hur kommunicerar vi på andra sätt? Hur ökar vi professionaliteten?</p>
<p>Vi kommer även att bygga upp en omvärldsredaktion för att bevaka vad som är på gång inom utställningsmediet och bygga upp ett nätverk av korrespondenter både och utanför landet där alla ni är naturliga korrespondenter. Ni är spejare och spanare i vad som händer tekniskt, konstnärligt och pedagogiskt.</p>
<p>Behovet av att öka samlingarnas rörlighet har också nämnts här i dag. Riksutställningar har ett uttalat uppdrag att samverka med museer och kulturinstitutioner. Men det är inte riktigt klargjort vad som menas med denna ökade rörlighet, med vem och hur? Det kan naturligtvis vara de centrala museernas samlingar som ska göras tillgängliga ute i landet, men det kan också vara att vända på perspektivet.</p>
<p>Det händer väldigt mycket på andra håll som skulle kunna visas i Stockholm. Vad är centrum och vad är periferi? Det bör vi prata om.</p>
<p>Jag tror att Riksutställningar kan bidra till att sätta föremålen i en kontext och problematisera de samlingar som finns snarare än att rent fysiskt frakta föremål, för det finns det andra företag som är bättre på. Inte minst bör vi försöka skapa nya former av samarbeten. En koordinator som jobbar med de här frågorna känns väldigt bra.</p>
<p>Moderator</p>
<p>Nya korrespondenter i Sverige och runt om i världen låter som en rolig och väldigt användbar funktion för hela museisektorn. Att dela med sig av de metoder man redan har uppfunnit är givetvis också viktigt.</p>
<p>Elisabeth Olofsson, Svenska ICOM/ SAMP</p>
<p>Det är självklart viktigt att bygga på det vi har, men jag hoppas att vi bygger vidare med en reflektion på vad vi har och varför vi har det. Då menar jag till exempel vårt kulturarv. Vilka samlingar har vi? Vad representerar de? Vilket Sverige är det som finns där? Och kanske skulle vi ännu mer reflektera över vem som samlar in för framtiden.</p>
<p>Jag förespråkar självklart rörlighet men vill vidga det från lokalt, regionalt och nationellt till internationellt. Vi bör också prata om rörlighet inåt och utåt. Dessa frågor talar vi sällan om samtidigt. Vi har lagar, regler och tankar om hur vi kan bevara och behålla vårt eget kulturarv, men diskuterar det inte i samband med andras rätt att behålla sitt kulturarv. Jag menar alltså hela trafficking-frågan. Det är viktigt, eftersom det handlar om etik. Där finns det mycket att göra och många erfarenheter att hämta utanför vårt eget land. Framför allt finns ICOM, som har en egen etisk kommitté. Som ni vet är ICOM uppbyggt på nationella kommittéer som också tar ett ansvar i den här debatten.</p>
<p>Det globala perspektivet behövs här och nu. Den etnicitet vi pratar om gäller personalen, den del som sitter här. Vi har väldigt svårt att knyta ihop de här frågorna. Jag hoppas verkligen att koordinatorn inte samtalar med en i taget, med institutionerna för sig och nätverken för sig. Nätverken är oerhört viktiga, men också oerhört isolerade. De laborerar ofta med nytt tänkande och nya metoder, och det är viktigt att de kommer in i institutionerna. Nätverken bör användas bättre, och framför allt bör resultaten av deras arbete användas bättre. De internationella nätverkens arbete bör samordnas. Man behöver inte skilja på det nationella och det internationella, men det har vi en tendens att göra.</p>
<p>Jag hoppas att koordinatorn kan hitta system där förändringar tillåts äga rum under hela uppdraget, inte bara 2009 när uppdraget är klart.</p>
<p>Moderator</p>
<p>Det sägs i direktiven att Christina ska pröva utvecklingsverksamhet på olika områden under de här två åren. Tack för intressanta perspektiv. Mer reflektion och mer etik.</p>
<p>Lars Burman, Uppsala universitets museiråd</p>
<p>Jag vill betona värdet av olikheter inom det här området. Olikheter ska tas tillvara. Men det gäller också att få syn på dem. Ett uppdrag för koordinatorn blir att få syn på olikheterna i verksamheten. Universiteten har många stora samlingar, kostsamma sådana, och vi ligger under Utbildningsdepartementet. Det är alltså olika aktörer inblandade i hur det hela fungerar. Att få upp ögonen för strukturerna och de olika modellerna tror jag är viktigt.</p>
<p>Universiteten, högskolorna, forskningen och den högre utbildningen bör ha viktiga roller i det här. Det kan vara värt att titta lite på vad som finns och vad som händer inom Utbildningsdepartementets revir. Jag tror att universitet och högskolor gärna vill vara med och bidra.</p>
<p>Moderator</p>
<p>Forskningssamverkan är ett nyckelord i direktiven och ett av de utpekade områdena. Är det någonting särskilt kring de frågorna som du vill föra in i diskussionen, till exempel när det gäller forskningsläget på museiområdet?</p>
<p>Lars Burman, Uppsala universitets museiråd</p>
<p>Jag är nyfiken på hur det ser ut i dag. Hur många museer har forskningsavdelningar? Hur stora är de? Varifrån kommer pengarna? Hur är forskningen relaterat till andra forskningsmiljöer? Det finns säkert siffror på det här, men jag har inget riktigt grepp om det. Det skulle vara väldigt bra att få en överblick.</p>
<p>Eva Gesang-Karlström, Statens museer för världskultur</p>
<p>Jag vill ta upp det här med forskning och museer. Det är bra att det är med i direktiven. Vi har ingen egen avdelning för forskning, men jag vill nämna ett positivt exempel. Det är Göteborgs universitet och dess satsning på Museion, som har ett mycket nära samarbete med Världskulturmuseet i Göteborg. Samarbetet sker dels genom en internationell masterutbildning där medarbetare från min myndighet undervisar ibland, dels genom att forskare från Göteborgs universitet går in i våra olika utställningsprojekt och skriver antologier och så vidare. Det är ett bra exempel på hur museer och universitet kan samarbeta.</p>
<p>Kjell-Åke Aronsson, Svenskt fjäll- och samemuseum Åjtte</p>
<p>Några talare har berört sammansättningen på oss som sitter runt det här bordet. I det här sammanhanget får jag försöka göra mig till talesman för en befolkningsminoritet, samerna. Utifrån den samiska horisonten är dilemmat att kulturarvet i form av föremål och arkivmaterial finns spritt över hela landet på ett antal olika institutioner. Det reser frågor kring överblick, samverkan och kompetens när det gäller långsiktigt bevarande. Hur löser vi det på bästa sätt? Naturligtvis är det även en fråga om tillgänglighet i relation till den samiska befolkningsminoriteten, som faktiskt också är geografiskt spridd över stora delar av landet. Vi ser positivt på det här uppdraget och hoppas att det ska ge uppslag till lösningar på de frågor vi brottas med.</p>
<p>Moderator</p>
<p>Det är fantastiskt med alla dessa positiva tillrop till Christina inför det kommande arbetet. Jag måste erkänna att jag hade förväntat mig lite mer tveksamheter och farhågor. Det finns säkert frågor i uppdraget som man kanske inte alls ska försöka samverka kring. Men jag är glad över den positiva stämningen.</p>
<p>Inger Lilieqvist, Riksantikvarieämbetet</p>
<p>Jag vet inte om jag kommer med så många betänkligheter, men kanske någon. Jag är glad att vi har fått det här tillfället att komma till diskussion. Vi hör här att det finns oerhört stora förväntningar på vad Christina kan åstadkomma. Men om man tänker att kulturarvet och kulturen återspeglar hela samhället, då undrar man: Hur är det möjligt att koordinera alla förväntningar vi har och hela kultursektorn? Man måste förmodligen koncentrera sig på några viktiga frågor där vi ser att samverkan kan ge stora effekter.</p>
<p>Samtidigt får vi inte glömma att vi återspeglar hela samhället och att vi har olika roller. Ofta hör man att ”det är så otydligt och ingen vet vad den andre gör”, men det är också det som är styrkan, ger dynamiken och gör att vi faktiskt syns. Många har berättat om nya nätverk och att man kan ta vilka kontakter man vill och bygga upp nya samarbeten. Det är viktigt att koordinatorn kan se de här sammanhangen och hitta strukturerna. Och att vi inte är så skeptiska mot att uppdragen och rollerna inte är precisa. Det kommer de kanske aldrig att bli, och jag tycker inte heller att de ska det.</p>
<p>Vi är en liten sektor. Därför måste även andra ta ansvar för det vi gör. Var och en måste ta ansvar för sitt eget kulturarv. Vad har museerna och institutionerna för roll om man vill att andra ska agera? Det vill jag att koordinatorn ska tänka på.</p>
<p>Det finns ett stort intresse i samhället för vad vi jobbar med. Det intresset ska vi använda.</p>
<p>Moderator</p>
<p>Kulturmiljövårdens portalparagraf om att ansvaret delas av alla är svår att föra ut. Det kräver en massiv kommunikationsinsats för att få det att bli en verklighet. Kanske kan det stöd som museikoordinatorn ska ge också ha kommunikativa effekter i form av ökad synlighet och tydlighet för museernas räkning. Det är en förhoppning.</p>
<p>Ordet internationellt har nämnts flera gånger i dag. Det internationella arbetet präglar vår verksamhet i allt högre grad oavsett vad vi sysslar med inom museisektorn. Har ni funderat någonting kring de internationella frågeställningarna? Också med hänsyn tagen till att Kulturrådet har ett nytt uppdrag inom den internationella verksamheten och hur spelplanen kommer att kunna se ut. Har du någonting att säga om det?</p>
<p>Det är för tidigt att säga någonting. I direktiven står att jag ska ut i det internationella samhället och leta efter sådant som vi kan ta vara på här hemma. Och självklart handlar det i ett framtidsperspektiv om att reda ut vad vi kan och vet här hemma. Om jag går tillbaka till min roll som ordförande i Riksförbundet Sveriges museer så har vi tillsammans med ICOM gjort en ansökan hos Framtidens kultur, just för att se hur vi kan hitta en bas för vårt gemensamma internationella arbete. Så det finns en del sådana frågor igång. Utöver det har Kulturrådet sin roll. Det internationella nätverket har flera syften, dels att titta på om det finns någonting som är intressant för oss att ta vara på, dels att se hur vi kan hitta former för samverkan med de internationella samfunden. Det är sådant som ligger i mitt uppdrag och där jag hoppas att få idéer.</p>
<p>Magdalena Gram, Kungliga biblioteket/ ABM-centrum</p>
<p>Jag hakar på med ABM-frågorna igen. Tomas Lidman nämnde magasinsfrågorna som ett möjligt samverkansområde. Jag vill påminna om upphovsrättsfrågorna. Riksarkivet har sin verksjurist liksom KB, men det är få museer som har juridiskt stöd till exempel i samband med digitalisering. Digitalisering är någonting vi utför både i projektform och som en löpande verksamhet. Det finns något kontraproduktivt i uppdraget att vi ska digitalisera våra samlingar och samtidigt värna upphovsrätten, eftersom den i någon mening stör den här processen. Det vore bra om det fanns en instans som bevakade kulturarvsinstitutionernas intressen och problem i det här sammanhanget.</p>
<p>Elisabeth Haglund, Lunds universitet/ Skissernas museum</p>
<p>Skissernas museum i Lund är ett universitetsmuseum. Det skapades på 30-talet och hette då Arkiv för dekorativ konst. Vi samlar på skisser och modeller till offentlig konst. Numera är museet avknoppat från Konsthistoriska institutionen som en gång skapade museet. Med de stora och speciella samlingar vi har med skisser som ska berätta och skisser om konstverkens födelse känner vi att detta är ett museum som har byggts upp i forskningssyfte. Vi vill gärna återanknyta museet till forskningen. Jag hoppas att vi kan göra det tillsammans.</p>
<p>Sedan vill jag visa min glädje över att access-tjänsterna fick fortsätta. Man ligger ofta efter när det gäller arkiv, bevarandefrågor och digitalisering, så pengarna kommer verkligen till användning.</p>
<p>Vidare hoppas jag att frågan om entréavgifter blir fortsatt utredd. Det är en central fråga för oss som arbetar med att nå en bred och stor publik.</p>
<p>Sist vill jag säga att jag har arbetat på kommunala institutioner i 20 år. Det är viktigt att de kommunala museerna också uppmärksammas. Kommunerna har en aktiv kultursektor, och på den tiden jag arbetade där kände vi oss många gånger ganska övergivna. Det kommunala har stor betydelse när det gäller kulturpolitik, museer och att möta en bred publik.</p>
<p>Urban Skoglund, Kommunala museers samarbetsråd</p>
<p>Jag vill tala om ungdomarna. De flesta museer har i uppdrag att prioritera barn och ungdomar. Det är ungefär som att få pensionärer att åka vattenskidor. Många lokala museer samarbetar med skolor, men dessa är svåra att jobba med. De har sina scheman och sina studiedagar och de hinner inte. Skolor använder ofta museerna på samma sätt som man reser till en teaterföreställning. Man åker dit som ett evenemang. De använder inte museerna som den kunskapskälla de egentligen är. Vi måste få till stånd samarbeten där museerna är en kunskapskälla.</p>
<p>För att lyckas med det måste museerna arbeta mycket i samtiden. Hemma i Skellefteå försökte jag få till stånd ett samarbete med konstmuseet. Då fick jag ett nekande svar med motiveringen att de bara sysslade med samtiden. Det visar en inställning till museerna som om de vore dammiga och mossiga. Det lokalhistoriska är kolossalt viktigt.</p>
<p>På Skellefteå museum har vi inrättat ett lokalhistoriskt institut som samarbetar med universitetet i Umeå. Vi håller korta kurser i lokalhistoria och får hjälp från universitetet när det gäller forskningen. Jag tycker det är viktigt att museerna samarbetar åt båda hållen, både åt den akademiska världen och åt skolans värld. Allt för att skapa sammanhang och samband.</p>
<p>Vi samarbetar också med nio andra museer på Nordkalotten och med universitetsmuseet på Trondsö. När vi åker dit på möten reser vi i 14 timmar, och när vi åker därifrån reser vi i 14 timmar till. Avståndet gör det svårt att samarbeta. Regionalpolitiken måste vara en väldigt stark faktor när det gäller museers samarbete. I Stockholm finns det ungefär 70 museer. Då är det ganska lätt att samarbeta och gå till varandra och utbyta erfarenheter. Vi på landsorten har inte den möjligheten, och det bör man beakta.</p>
<p>Moderator</p>
<p>Vi har fått fantastiskt många olika inspel till Christina. Det visar vilken bred verksamhet som bedrivs inom museisektorn. Nu har Lars Amréus från Statens historiska museer begärt ordet. Kommer du att plocka bort saker från Christinas bruttolista eller lägger du till?</p>
<p>Lars Amréus, Statens historiska museer</p>
<p>Varken eller, egentligen. Jag skulle vilja höja ett varningens finger i det här. Det handlar om uppdragets principiella syfte: att frigöra resurser till museernas kärnverksamhet. Det ska ske genom ökad samordning. Det är naturligtvis ett vällovligt och bra syfte, men jag vill ändå varna för att samordning och samverkan kostar både tid och kraft. Det finns inga gratismål.</p>
<p>När man ska gå in i ett sådant arbete måste man göra analyser, teckna avtal, genomföra och följa upp. Utvärdera, förändra och förnya, och så börjar det om igen i en cirkelrörelse. Samverkan kostar framför ledningsresurser – resurser som redan i dag är rätt hårt belastade, inte minst i kommittéerna. Jag ägnar redan mycket av min tid åt olika former av samråd och samverkan. Nyckeln till framgång i det här arbetet kan vara att försöka avgränsa uppdraget. Man kanske till och med kan samordna fram vilka delar man inte bör ägna sig åt av det enkla skälet att samverkan kan kosta mer än det smakar.</p>
<p>Samtidigt ska man komma ihåg att det finns andra vinster med samordning än de rent finansiella. Verksamhetsdynamik, flexibilitet, kvalitetssäkring och riskminimering är några exempel. Det är viktigt att ha med sig.</p>
<p>Det var det ena fingret i luften. Det andra varnande fingret är risken för ett slags utredningsvakuum. När regeringen nu tillsätter en museikoordinator finns risk att många goda initiativ runt om i landet stannar upp eller tappar tempo. Alla vi här i rummet måste tänka på att det faktum att det nu finns en museikoordinator innebär inte att vårt ansvar för att driva och utveckla vår verksamhet minskar. Koordinatorn bör ses som ytterligare en möjlighet som förs till.</p>
<p>Jag instämmer.</p>
<p>Vi har pratat mycket om föremål men har inte nämnt någonting om skyddet av kulturarvet i våra byggnader. Det hoppas jag att koordinatorn fångar upp, för lagstiftningen täcker inte behoven. Ett exempel är Stadshotellet i Enköping, där vi trots att huset är Qmärkt i realiteten inte har något skydd emot de stor byggföretagen, i det här fallet PEAB. Det här måste kommunerna få hjälp med, för det har stor betydelse både lokalt och centralt. I många fall har ni i Stockholm kommit längre än vad vi har gjort ute i landet. Det är en viktig fråga, för ska man värna kulturarvet måste man såklart ta med lagstiftningen som skyddar det. Sist vill jag säga att jag är glad över den här diskussionen, och jag skulle gärna se att vi träffas igen om några månader för en fortsättning.</p>
<p>Moderator</p>
<p>Det byggda kulturarvet och kulturmiljöfrågorna tangerar ju så klart det här. Andra har nämnt att bidragsgivning och strukturfrågor bör vara någonting som antingen Christina eller den kommande Kulturutredningen kommer att se över</p>
<p>Kristina Rennerstedt, Kulturrådet</p>
<p>Jag tänkte på det du sa, Anna, om att du hade väntat dig fler negativa kommentarer eller tveksamheter. Jag tror att alla vill samverka. Frågan är bara kring vad och vilka resultat man vill uppnå. Vi jobbar redan tillsammans i många frågor och har fått gnugga och nöta olika aspekter, olika utgångspunkter och olika viljor. Det är det som ger dynamiken i samverkan, och därför tror jag att det här initiativet är väldigt bra. Man måste dock komma ihåg att alla har olika förutsättningar. Det blir svårt om man lägger en idé på jättelika institutioner som kanske har en fantastisk administration tillsammans med institutioner med väldigt svag administration. Där kan jag tänka mig att praktiska saker, som exempelvis juridisk hjälp, verkligen är ett behov som man inte kan tillgodose utan att anlita någon annan.</p>
<p>Robert Sjöö, Riksförbundet Sveriges museer/ Järnvägsmuseet</p>
<p>Jag skulle vilja vända mig till ministern och departementet. Direktiven är tydliga och talar mycket om samverkan. Jag undrar om ni har tänkt även på styrning och struktur och kanske en långsiktighet i koordinationen. Vi har tidigare pratat om arbetslivsmuseer och museer under Utbildningsdepartementet. Jag arbetar på ett museum som hör till Näringsdepartementet. Det finns flera verksmuseer inom staten, Vägverkets museum, Polishistoriska museet med flera. Vi har även bolagsmuseer under staten. Postmuseum är ju numera ett bolagsmuseum. Det som faktiskt finns på många av de här institutionerna är ju 1900-talets kulturarv, det vill säga det som berör ungdomar mest i dag. Samtidigt finns det en osäkerhet i kontrollen av de här samlingarna och över den immateriella kunskapen. Ett exempel är Telemuseum som lades ner för några år sedan. Det fanns ingen hamn för en sådan kunskap, men nu har tekniska museet räddat den delen. Finns det några tankar på hur staten ska kunna ta ett indirekt ansvar för någonting som man i dag inte har någon direkt kontroll över?</p>
<p>Delar av koordinatorns uppdrag är fortfarande öppet, så det kan vi ta med oss. En del av de frågor du nämnde kommer säkert också att tas upp i den breda kulturpolitiska översyn vi arbetar med nu.</p>
<p>Maria Malmlöf, Riksförbundet Sveriges museer/ Kalmar läns museum</p>
<p>Jag tänkte kommentera ett par saker som redan har varit uppe. Vi länsmuseer och kommunala museer har en lite annorlunda verklighet i och med att vi arbetar så mycket med det yttre kulturarvet och kulturmiljöerna som vi har omkring oss, till exempel byggnader och landskap. Folk som flyttar omkring mycket och även nya svenskar kan ofta hitta varandra i den lokala platsen. Vi lägger stora resurser på det pedagogiska arbetet. Jag tror att det finns mycket att hitta hos oss när det gäller nya sätt att tänka och nytt sätt att samverka.</p>
<p>Sedan skulle jag vilja understryka vikten av ABM. Vi inom kulturarvssektorn måste hålla oss ajour med det som händer i världen i övrigt. Det finns risk att vi hamnar på efterkälken när vi inte har system och teknik för hur vi ska jobba digitalt. Inte minst eftersom vi pratar om hur viktigt det är att nå ut till barn och ungdomar. De är inte vana att gå till museernas arkiv. De är vana att använda internet och att googla för att hitta information, men det gör man inte där. Det behövs en stor och alldeles egen insats och att man verkligen tar tag i de här frågorna. Det har man gjort i England. Det kanske ligger utanför koordinatorns arbete, men det är någonting som måste göras.</p>
<p>Jag vill också återknyta till det som tidigare har nämnts om att samverkan kostar pengar. Finns det pengar medskickade för att göra utvecklings- och samverkansprojekt inom det här? Det är ju resurskrävande.</p>
<p>Det kommer att finnas medel för bland annat konsultinsatser. Riktigt i vilken omfattning beror nog på vad vi vill göra. Det finns inte en stor kaka, men det finns resurser.</p>
<p>Apropå centralmuseerna och fördelningsaspekten finns det en sak som är värd att diskutera. Vi har god erfarenhet av att producera utställningar tillsammans med samarbetspartners. Under året som gått har vi haft elva utställningar på 22 platser och 220 000 besökare. Det har skett genom nätverksbyggande. Mycket av det internationella uppdraget kan man hitta lösningar på om centralmuseerna bygger upp nätverk med länsmuseer och kommunala museer. Modeller för detta borde diskuteras.</p>
<p>Barbro Franckie, Arbetslivsmuseernas samarbetsråd</p>
<p>En samordning vi inte har pratat om är den med Vägverket. När man talar med Vägverket och talar om hur svårt det är att hitta till de1 370 arbetslivsmuseerna i landet kan de säga såhär: ”Statarmuseum? Det låter väldigt eländigt. Tycker du verkligen att vi ska skylta till en massa elände?”</p>
<p>Min uppfattning är att varje människa själv ska få bestämma hur eländigt man vill uppleva sin vardag. Mannen på Vägverket fortsatte: ”Till exempel har jag upptäckt att vi skyltar till en massa jävla stenhögar. Det är ju inte klokt att Vägverket sätter ut en skylt till en stenhög där det inte finns en bajamaja inom räckhåll, än mindre något Mc Donalds”. Jag trodde först att han skämtade med mig, men det gjorde han inte.</p>
<p>När Vägverket senare skulle besöka oss på Statarmuseet hitta de inte dit för de såg inte den enda lilla skylt som de själva hade beviljat, och då ligger vi en mil rakt österut från Malmö. De andra 1 300 arbetslivsmuseerna ligger mycket mer ute på vischan än vad vi gör. Alltså bör vi även föra in Vägverket i samordningen. Jag tror inte att de är ovilliga. Jag tror att de är okunniga om den kulturskatt jag skulle önska att alla såg.</p>
<p>Lena Adelsohn Liljeroth, kulturminister</p>
<p>Jag är glad att du tog upp det här, för jag hade diskussioner med Vägverket förra sommaren om Textilmuseet i Borås som hade just de här svårigheterna. Det fanns mycket skyltar i Borås, bland annat till den nya fotbollsarenan, men ingen till museet. Det var ett bekymmer. Vi ska inte belasta koordinatorn med detta, men du har helt rätt.</p>
<p>Philip Johnsson, Riksförbundet Sveriges museer/ Värmlands museum</p>
<p>Jag vill ta upp det här med samlingarna. De flesta museer har väldigt välfyllda magasin. Samtidigt lever vi i en tid som är mer föremålsrik än någonsin tidigare. Hur ska vi hantera det här med samtiden? Alla museer kan inte hålla på med samma sak. Man måste samverka och dela på arbetsbördan. Man måste se museisamlingarna som en samlad nationell resurs och låta den utnyttjas av alla. Varje museum kan inte spara på kylskåp från 1950-talet. Behöver man ett kylskåp från 1950-talet borde man lätt kunna hitta det någonstans i Sverige och få låna det. Så är det inte i dag. Vi behöver ett nationellt och gemensamt databaserat registreringssystem. Det är en absolut nödvändighet om man ska klara sitt åtagande i framtiden. Kan du Christina åstadkomma någonting där har du gjort en stor insats.</p>
<p>Solfrid Söderlind, Nationalmuseum</p>
<p>Det kommer upp en hel del förslag och många konstateranden om hur det ser ut i dag. Jag har konstaterat att det finns väldigt mycket samarbete, samverkan och samordning. Dessutom har vi ett nytt riksförbund, vilket är bra. Vad vi behöver göra är att identifiera hinder för samverkan. Vad finns det för hinder för samlingarnas rörlighet. Och på vilket sätt bidrar vi till de här hindren?</p>
<p>En del nationella regelverk blir hindrande gentemot de visioner vi kommer upp med. Det finns också regionala hinder som till exempel avstånd och logistik. Utöver det har vi behov av att veta hur verksamhetsstyrningen ser ut. Vad händer internationellt, nationellt och regionalt som förhindrar utveckling? Där är Vägverket ett väldigt bra exempel.</p>
<p>Ett annat hinder är fördomar. Vi har så otroligt mycket fördomar rörande museerna. Denna extremt renliga miljö i vår förorenade omvärld kallas till exempel för dammig. Den anses dessutom inte ha särskilt hög träffsäkerhet gentemot befolkningen. Det kunde inte vara mer fel. Vi har tiotals miljoner besökare (per år?) i ett land som har nio miljoner invånare. Andra menar att museerna är en liten sektor, trots att vi motsvarar samhället i både splittring och mångfald. Vi kan utvecklas om vi får utvecklas, men det är en resursfråga. Vi borde sätta oss ner och gå igenom vilka hinder som finns. De värsta hindren brukar vara våra egna fördomar och vårt sätt att befästa vår litenhet och obetydlighet. Det tycker jag är idiotiskt.</p>
<p>Tomas Lidman, Riksarkivet</p>
<p>Jag vill understryka svårigheterna med samordning. När jag efter åtta år som riksbibliotekarie avgick från KB för snart fyra år sedan blev jag intervjuad om KB:s uppdrag att arbeta med samordning. Då sa jag såhär: Det är väldigt många som vill samordna, men väldigt få som vill bli samordnade. Det var en lärdom. När det kommer till kritan är det ganska få som vill samordna om det inte sker på deras villkor.</p>
<p>Jag upplevde att när det politiska trycket från departementet ökade blev det resultat, och när det politiska trycket minskade blev det mindre resultat. Underskatta inte vikten av den politiska styrningen. Om man från regeringens sida anser att det här är en viktig fråga måste man också sätta lite kraft bakom.</p>
<p>Moderator</p>
<p>I direktiven talas det mer om samverkan än någon uppifrån kommande samordning, men visst gäller det att lotsa rätt i det här.</p>
<p>Katarina Årre, Projektet UFOG – Upptäck! Förändra! Om genusmedvetande i museerna</p>
<p>Många minns nog mig från föregångaren till dagens riksförbund, Svenska museiföreningen. Vi drev samarbeten på en mängd olika områden, eller försökte i alla fall att göra det. Ett av de första områdena rörde just vård och hantering av föremål. Det fanns visioner om en rådgivningsverksamhet som skulle vara gemensam och öppen för alla museer. Vi gav ut en mängd små häften med enkla råd om hantering och förvaring av olika material som spreds till museerna. Det var en lyckad form av samarbete som kanske ändå inte nådde ända fram eftersom ledningsgrupperna inte hade tillräckligt med incitament för att på allvar ta itu med en sådan samarbetsfråga.</p>
<p>Många gånger är det bra att skapa incitament på ledningsnivå. Ett annat exempel är förnyelsefonderna som innebar att det fanns pengar till seminarier och ett antal chefskurser. Där fördes det fram en mängd olika förslag till förbättringar. Dessa överlämnades till museerna med allmänna välgångsönskningar från Kulturrådet, men tyvärr hände inget mer och inget av förslagen blev verklighet. Mycket beroende på att det saknades incitament.</p>
<p>Jag vill också nämna ett projekt som jag har sysslat med det senaste året. Det handlar om genusmedvetande i museerna. Här i Sverige har vi många kulturhistoriska museer. De skapades för över 100 år sedan i en tid när samhället såg annorlunda ut för kvinnor. Det här ser vi fortfarande spår av i museisamlingarna och även i presentationerna av dem. För museerna är genus ett nytt område som det inte finns så mycket kunskap kring. Därför är det bra att samarbeta med universiteten, som har den här kunskapen.</p>
<p>Christina Mattsson, Nordiska museet</p>
<p>När Föremålsvård i Kiruna tog till orda och pratade om kylskåpen tänkte jag att nu kommer det att handla om att vi inte lyckas dokumentera vår egen samtid. Då tänkte jag att nu måste jag begära ordet och berätta om SAMDOK och dess sekretariat som är ett gott exempel på samverkan. I SAMDOK samverkar en lång rad regionala, kommunala och statliga museer kring hur vi ska dokumentera vår samtid.</p>
<p>Men det var inte dit du skulle komma, utan mot hur vi ska hitta de föremål som finns i magasin. Där är mitt medskick till Christina: hur ska vi kunna komma fram till vilket databassystem vi ska använda? Hur ska vi se till att så många som möjligt använder någorlunda samma system så att systemen kan prata med varandra och så att vi kan hitta våra kylskåp?</p>
<p>De uppgifter Christina har fått är många och förväntningarna stora. En av sakerna som står i direktivet men som jag tycker borde tonas ner lite grann är det som kallas för sektorsforskning. Nu drar ni säkert efter andan, men skälet till att jag säger det är att Nordiska museet har så mycket av det i sin forskarskola, där det just nu är tretton doktorander som följer undervisningen. Forskarskolan är ett samarbete med de tretton museer som har de snart nydisputerade medarbetarna hos sig och de universitet som sköter handledningen. Forskarskolan finansieras av Riksbankens jubileumsfond och Kungl. VitterhetsHistorie- och Antikvitets Akademien. Men var är fortsättningen av forskarskolan? Det är en angelägenhet för hela den här branschen oavsett vem som är vår huvudman. Kompetensnivån i den här sektorn är för låg. Hur gör vi för att höja den? Det är en fråga för Kulturdepartementet tillsammans med Utbildningsdepartementet. Mitt förslag är att det tillsätts en särskild utredare som tittar på sektorsforskningen när vi talar om den här branschen.</p>
<p>Heinz Spira, Riksförbundet Sveriges museer/ Stockholms stadsmuseum</p>
<p>Jag vill påminna Christina och alla er andra om att det första intrycket av ett museum för många är kommunala museer. För många är det också det enda museum man kommer i kontakt med. Därför tycker jag att det är alarmerande och sorgesamt att man vill låta synergieffekter komma kommunala museer till del i stället för att plocka in kommunala museer som en självklar integrerad del i samverkansarbetet. Det finns oerhörda kunskaper och väldigt mycket material och stora behov hos kommunala museer att bli en del av museivärlden i Sverige i stort.</p>
<p>Erik Näslund, Dansmuseum</p>
<p>Jag representerar ett litet museum som finns några kvarter härifrån vid Gustav Adolfs torg.</p>
<p>Vi har koordinerat oss på egen hand runt torget och har ett nära samarbete med både Medelhavsmuseet och Kungliga Operan. Vi samarbetar i praktiska frågor. Med Medelhavsmuseet har vi till exempel delad vårdnad om en flygel, vi har insett att vi inte behöver varsin sådan, och när det gäller operan samverkar vi med de tekniska avdelningarna. Det går med andra ord att samverka utan att kostar någonting och utan kommittédirektiv.</p>
<p>Ann Follin, Riksutställningar</p>
<p>Jag vill också framhålla SAMDOK, som är ett alldeles lysande exempel på samverkan. Min förhoppning är att det, när Christina har samverkat, samtalat och sammanfattat, finns någonting som är lika konkret som SAMDOK men handlar om helt nya frågor. Tänk gärna på metodutveckling inom olika typer av områden och titta på hur rollfördelning och ansvar kan delas.</p>
<p>Moderator</p>
<p>Tack för alla konstruktiva och kloka synpunkter i den här diskussionen. Christina, vill du sammanfatta?</p>
<p>Jag vet inte hur jag ska kunna sammanfatta utan att upprepa allt en gång till. Det har kommit fram så mycket. Jag är tacksam för den positiva respons jag fått både personligen och för det arbete jag skulle kunna göra.</p>
<p>Kanhända borde jag börja med det som Solfrid sa om att identifiera hinder. Det är nog en viktig start. Det finns naturligtvis många som, som Tomas sa, gärna vill samordna, men samordna inte just mig. Det här handlar om att gemensamt finna vägar. Den känslan måste finnas kvar här i rummet.</p>
<p>Olikhet är en styrka, har det också sagts i de noteringar jag har gjort. Ta vara på de strukturer som finns. Centrum och periferi kan man gott vända på. Forskningsfrågorna har vi både fört in och fört ut. Det får vi fundera kring. Funktion och inte person, har ni sagt, och det är viktigt. Vad vill vi med den här resursen som regeringen nu har tillsatt? Det är precis som Lars säger: det kostar resurser att samarbeta. Genom det här uppdraget har vi ändå fått in en katalysator eller ett sätt att bygga på så att inte allting måste göras av dem som redan är belastade.</p>
<p>Digitalisering har tagits upp i flera aspekter, allt från nomenklatur och gemensam databas till juridikfrågor. Det är en teknisk och praktisk fråga som alla jobbar med varje dag.</p>
<p>Sök utanför vår inre krets, sök utanför oss, har flera sagt och det tror jag är jätteviktigt. Man kan ha många olika samarbetsformer. Vi har också pratat om andras ansvar och hur vi ska få andra att delta.</p>
<p>Hindrar vi dem från att delta genom att inte ha rätt tilltal? Kunskapskälla, inte evenemang, hörde vi från Skellefteå. Kanske måste museerna vara både och för att vara inbjudande. Hur ska vi få andra att förstå att vi är en källa till kunskap?</p>
<p>Positionen mellan universitet och skola har det pratats om, liksom att få bort stämpeln att vi är dammiga. Ansvaret ute hos andra har många kommit tillbaka till, och då framför allt att det egna ansvaret inte upphör bara för att det nu har kommit en koordinator. Vi har alla ett ansvar att fortsätta det vi har påbörjat och berätta om det så att man kan fånga in det och fastställa det på något sätt.</p>
<p>Leta efter det som förenar har många sagt, och det tror jag är viktigt. Vi ska akta oss för att göra hindren för stora. Samtidigt kanske man ändå ska avsluta med det som Tomas tog upp: att det behövs politiska krav för att vi ska känna att vi mäktar med. Och att det behövs politiska styrningsfunktioner för att vi ska fånga in resurserna. Samtidigt ska det vara samordning och samverkan på allas villkor. Tulipaniaros är en intressant sak att åstadkomma. Jag hoppas att jag får en stor bukett av Tulipaniarosor med mig när det här är färdigt.</p>
<p>Tack för alla goda idéer.</p>
<h2>Lägesrapport rörande uppdraget som Koordinator för museisektorn Förord</h2>
<p>I enlighet med mitt uppdrag, att fram till den 15 februari 2009 agera som koordinator för museisektorn, får jag härmed överlämna den i uppdraget efterfrågade avrapporteringen för arbetet fram till den 14 oktober 2007.</p>
<p>Som stöd i mitt arbete har regeringen tillsatt dels en sakkunnig – Sune Nordgren, dels sex externa experter *  – Lars Amréus, Anne Louise Kemdal, Berit Svedberg, Ingrid Lomfors, Tomas Jönsson och Anita Bergenstråhle-Lind samt för Kulturdepartementet Monica Pourshahidi fram t.o.m. juni och därefter Birgitta Castenfors. Med Sune Nordgren har kontinuerligt samråd ägt rum. Samrådet har särskilt inriktats på frågor som rör konstområdet samt de internationella erfarenheter han har av organisationsutveckling. Med experterna har samråd hittills hållits vid tre tillfällen den 14 augusti, den 4 och den 20 september.</p>
<p>I det praktiska arbetet deltar fr.o.m 2007-05-15 som utredningssekreterare Johanna Berg med en bakgrund i arbete med museifrågor på Statens Kulturråd och Liv Hammargren med erfarenheter från arbetet som effektivitetsrevisor på Riksrevisionen.</p>
<p>Den rapport som här överlämnas har karaktären av lägesrapport. Rapporten innehåller en översiktlig kartläggning av museisektorns karaktär, uppdatering av slutsatser och rekommendationer i de museiutredningar som genomförts sedan 1974, redogörelser för vilka samråd som hittills hållits samt en beskrivning av de arbetsfält som i dagsläget synes mest fruktbara att vidareutveckla.</p>
<p>Stockholm den 15 oktober</p>
<p>Christina von Arbin</p>
<h2>Lista över använda förkortningar Frågor om målformuleringar och det statliga museiuppdraget liksom därmed sammanhängande roll- och ansvarsfördelnings- frågor, uppföljningsinstrument och övergripande struktur- överväganden är självfallet centrala i utredningens uppdrag. I avvaktan på att kunna genomföra en analys gemensamt med Kulturutredningen har de inte behandlats i denna rapport. Nödvändigheten av att ta sig an den del av uppdraget som rör struktur och samordning av övergripande museifrågor har dock framkommit mycket tydligt redan i mitt hittillsvarande</h2>
<p>arbete. Behoven av att kanalisera museigemensamma frågor i tvärsektoriella sammanhang – som t.ex. ABM-samverkan, fortbildning, forskningsförutsättningar, internationellt erfarenhetsutbyte m.m. – liksom i strategiska övergripande resurssammanhang har visat sig uppenbara. Att med den erfarenheten i ryggen söka användbara modeller kommer att bli en väsentlig del av det kommande arbetet.</p>
<p>• Alternativa och kompletterande finansieringsformer</p>
<p>Frågor inom finansieringsområdet har i avvaktan på samråd med Kulturutredningen ännu inte hanterats. Ambitionen är dock att aktivt verka för bl.a. förändrade möjligheter för Svenska Spel att gå in också i kulturområdet på motsvarande sätt som sker i andra europeiska länder, inte minst i Norden.</p>
<p>Att i den kommande forskningspropositionen föra in museernas behov och finna hållbara former för samspelet mellan universitet och museer är en vital uppgift som dock måste ses i ett sammanhang med kultursektorn som helhet. Prioritet måste därför redan under hösten i samverkan med Kulturutredningen ges åt att ta fram sådant underlag som kan underlätta den interdepartementala diskussionen inför arbetet med forskningspropositionen. Ett möte för avstämning mellan centralmuseerna är fastlagt till den 7 november.</p>
<h2>Områden där Museikoordinatorn planerat och påbörjat insatser</h2>
<p>A. Insatser för sektorn som helhet</p>
<p>• Digitalisering - gemensamt användargränssnitt på webben</p>
<p>Ett pilotprojekt håller på att ta form med SHMM och RAÄ som huvudaktörer. Riksarkivet och KB följer arbetet och för därvid in sina erfarenheter. Kulturrådet ser möjligheter till finansiering via Accessmedel och utvecklingsbidrag. En referensgrupp med SMM, Nordiska museet, Naturhistoriska riksmuseet och Tekniska museet samt några länsmuseer aktiva inom området avses knytas till projektet.</p>
<p>• Föremålsarkiv (magasin) /samlingsvård</p>
<p>Nyckeltal och standarder för föremålsarkiv som underlag för tillämpliga ambitionsnivåer för kvalitet och kostnader kommer att utredas i ett projekt där ledningen för Munkhättan liksom ett antal av dess hyresgäster med utgångspunkt i egna erfarenheter och internationell standard i en aktiv arbetsgrupp tar fram underlag. Ett flertal av centralmuseerna är berörda och kommer att delta aktivt i arbetet</p>
<p>• Depositioner, lån och samlingars rörlighet</p>
<p>Med utgångspunkt i rutiner som tillämpas i dag, samt EUdokumentet Museum Collections’ Mobility and Loan Standards  avser vi att ta fram en nationell policy för depositioner och utlån. Starka krav på en sådant finns ute i landet. Till arbetet kommer en arbetsgrupp att kopplas med representanter från läns- och kommunnivå, samt från den centrala nivån: Nationalmuseum, Statens historiska museer, Världskulturmuseet och Nordiska museet.</p>
<p>• Fortbildningsfrågor</p>
<p>• Internationell infobas</p>
<p>Inom ovanstående två områden av vitalt intresse för museisektorn har projekt påbörjats av Riksförbundet Sveriges Museer (RSM) i avsikt att finna långsiktigt användbara strukturer för framtiden. När det gäller de internationella frågorna sker detta i samverkan med svenska ICOM (International Council of Museums). Utredningen kommer att med utgångspunkt i RSM:s arbete och i samverkan med förbundet att arbeta fram underlag för åtgärdsförslag inom dessa fält.</p>
<p>• Fotografi</p>
<p>Fotografins speciella behov kommer i huvudsak att belysas i de planerade arbetena kring digitalisering och föremålsarkiv där vi också får möjlighet att som ett exempel utnyttja Livrustkammar-gruppens pågående projekt kring bildhanteringens alla moment inom den egna myndigheten.</p>
<p>• Publik /pedagogik</p>
<p>Inom det pedagogiska fältet ser vi anledning att under utredningstiden följa upp hittills genomförda insatser och finna former för lämpliga utvecklingsprojekt. Ännu har dock inget konkret arbete påbörjats.</p>
<p>B. Insatser för centralmuseikretsen</p>
<p>• Gemensamma administrations- och stödfunktioner för centralmuseerna</p>
<p>Förutsättningar för en s.k. shared service-lösning för gemensam administration för löne- och fakturahantering samt stödfunktioner för avtal, juridik m.m. är mot bakgrund av både direktiv och vad som händer i övriga statsförvaltningen ett givet utredningsområde. En projektplan har redan utarbetats i samarbete med Ekonomistyrningsverket (ESV). Ett första steg blir en genomgång myndighet för myndighet av hur deras situation ser ut. Steg 2 blir en analys och jämförandeprocess där vi siktar på att få fram uppgifter om i vilken mån och på vilket sätt en effektivisering kan åstadkommas i sådan grad att det är ett utvecklingsalternativ.</p>
<p>• Fastighetsförvaltning/hyror</p>
<p>En kartläggning genomförs av varje moment i den nuvarande processen med efterföljande analys av handläggningen i de olika verk och departement som är berörda. Analyserna utförs i samverkan med Statens fastighetsverk (SFV) och även det underlag som Världskulturmuseet tagit fram kommer att utnyttjas.</p>
<p>• Marknadsföring/säljplattform/museerna som del av en större helhet</p>
<p>Skansen och Statens maritima museer har just etablerat ett samverkansprojekt. Armémuseum, Statens historiska museum och Världskulturmuseet kommer att följa arbetet. Ambitionen är att med hjälp av ett intressant pilotarbete diskutera förutsättningar för en utökning av såväl antalet samverkansintressenter och som antalet samverkansområden.</p>
<h2>Målsättning för arbetet</h2>
<p>Inom ramen för Kulturutredningens arbete tas underlag fram för beslut i nedanstående sektorsövergripande frågor. Mina ställningstaganden och förslag rörande museerna kommer därför att utarbetas och presenteras som en del av deras rapport redan i december 2008 vad gäller:</p>
<p>• mål</p>
<p>• roll och ansvarsfördelning</p>
<p>• organisation/ förvaltningsmodell</p>
<p>• resursbehov</p>
<p>Inom den snävare ramen för museerna speciellt är min ambition att i slutrapporten den 15 februari 2009 ha tagit fram och förankrat:</p>
<p>• en pilotprocess för framtagande av en gemensam webbportal där information om kulturmiljö,  musei-, arkiv- och bibliotekssamlingar skall vara tillgänglig via en gemensam sökmotor</p>
<p>• en policy och riktlinjer för föremålsarkiv inklusive ett antal pilotstudier</p>
<p>• en policy och riktlinjer för depositioner och lån</p>
<p>• en etablerad bas för informationsutbyte i internationella frågor och  EU-stödsarbete</p>
<p>• en etablerad bas för fortbildningsfrågor</p>
<p>• ett pilotprojekt kring samordnad och utvecklad marknadsföring</p>
<p>• underlag för beslut rörande ev. samordning av ekonomiadministration och stödfunktioner</p>
<p>• en genomlysning av den konflikt som synes råda rörande fastighetsförvaltning och hyresfrågor</p>
<p>• underlag för diskussion om möjliga förändringar i system och former för alternativ kompletterande finansiering framtaget gemensamt med Kulturutredningen</p>
<p>• underlag för eventuella ytterligare samordningsområden som kan komma upp i Kulturutredningens arbete</p>
<h2>Inledning</h2>
<h2>Uppdragets art och museisektorns förväntningar</h2>
<p>Det uppdrag jag fått är brett och mångfasetterat. Jag ska i dialog med berörda parter pröva olika former för ökad samverkan. Regeringen ger i uppdraget också en indikation om inom vilka fält sådan samverkan är tänkbar. Syftet med uppdraget är att frigöra resurser för museernas kärnverksamhet och att bidra till ytterligare högkvalitativ verksamhet. Även om uppdraget främst rör det statliga och statsunderstödda museiväsendet inom Kulturdepartementets ansvarsområde ska jag även beakta övriga statligt finansierade museer och museiväsendet som helhet i mitt arbete om synergieffekter kan uppnås för hela sektorn.</p>
<p>I uppdraget betonar kulturministern också vikten av ett nära samspel med utredningen Översyn av kulturpolitiken, dess inriktning och arbetsformer  Ku 2007: 06 (Kulturutredningen) som tillsattes den 28 juni 2007. Det innebär att jag i detta skede avvaktat med att ta upp större frågekomplex som rör nationella mål, roll- och ansvarsfördelning, relevansen hos dagens institutionsstruktur m.m. fram till dess man inom Kulturutredningen börjat diskutera det övergripande ramverket där museerna som en av de bärande strukturerna måste hanteras i ett sammanhang med övriga kulturinstitutioner. Till de frågor jag avvaktar med att behandla hör därigenom också om de befintliga verksamhetsgrenarna (eller delar av dessa) vid centralmuseerna, organisatoriskt skulle kunna struktureras och sorteras på en annan ledd än i dag.</p>
<p>Man kan nog konstatera att förväntningarna på mitt uppdrag är högre ute i sektorn som helhet än bland de centrala museerna, inte bara när det gäller roll- och ansvarsfördelningsfrågor utan också i hög grad när det gäller museigemensamma innehållsfrågor som t.ex. tillgängliggörandet av samlingarna och dessas långsiktiga vård och bevarande.</p>
<p>Detta har inneburit att min uppmärksamhet är riktad mot sektorn som helhet i alla de frågor som har relevans för fler än centralmuseerna. Behovet av att också involvera övriga centrala kulturarvsinstitutioner som Riksantikvarieämbetet, Riksarkivet och Kungliga biblioteket liksom Statens kulturråd har varit uppenbart.</p>
<p>För centralmuseigruppen har jag sett behov av att koncentrera mig på sådana frågor som har att göra med den specifika roll de har med sin grundfinansiering över statsbudgeten och sin ställning som myndigheter och stiftelser direkt under kulturministern. De frågor som då kommer i förgrunden rör ekonomi- och personaladministration, fastighetsförvaltning/hyresfrågor, verksamhetsstöd etc. Det finns visserligen några av museerna som ställer sig tveksamma till möjligheten att göra besparingar, och som anser sig har hittat en optimal form på egen hand, men samtliga säger sig dock vara positiva till en förändring om vår utredning kan visa att vi verkligen får ut reella resursvinster.</p>
<p>En särskild grupp inom kulturministerns fögderi är de museer som finansieras via anslag 28:30 Vissa museer. För dessa liksom för sektorn som helhet kommer de allmängiltiga museispecifika arbetsområden vi definierat för fortsatta insatser (kapitel 3) att vara av relevans och intresse. När det däremot gäller strukturfrågor av organisatorisk art kommer dessa att ingå i de frågor jag först i ett senare skede kommer att utveckla tillsammans med Kulturutredningen.</p>
<p>För övriga statligt finansierade museer kan, utöver de allmänna museigemensamma frågorna, en katalyserande roll för mig tänkas främja både samverkan mellan dessa museer och uppdrags/styrfrågor visavi de organisationer inom vilka de är inordnade.</p>
<h2>Arbetsprocess och kontakter i inledningsskedet</h2>
<p>Arbetsprocessen har hittills i huvudsak inriktats på att i samtal och rådslag med berörda museer och museiorganisationer fånga in de förhoppningar, förväntningar och farhågor som finns rörande uppdragets art och målsättning.</p>
<p>Ett första steg var att under våren ha ingående samtal med var och en av centralmuseicheferna kring deras syn på uppdraget. Med dessa samtal som bas har därefter ett antal områden ringats in som möjliga att vidareutveckla. Dessa områden har sedan i sin tur utgjort grunden för avstämningar med Riksförbundet Sveriges Museer, Länsmuseernas samarbetsråd, Kommunala museers samarbetsråd samt Centralmuseernas samarbetsråd.</p>
<p>Samtal har också förts med var och en av de institutioner som återfinns inom anslagsposten 28:30, Vissa museer i statsbudgeten liksom med Riksutställningar och Forum för levande historia. Dock har jag, med tanke på den utredning som ligger på Regeringens bord och där en förhandlare avses utses inte funnit det meningsfullt att i detta skede föra samtal med Dansmuseet och Teater-museet.</p>
<p>I utvecklingen av de arbetsområden jag identifierat som möjliga att ta mig an har nära samråd hållits med Statens Kulturråd, Riksantikvarieämbetet, Riksarkivet samt Kungliga biblioteket.</p>
<p>För verksmuseer och museer under andra departement än Kulturdepartementet har ett första orienterande möte hållits för universitetsmuseerna. Ett uppföljande möte med dem är utsatt till februari 2008. Övriga verksmuseer är inbjudna till möte den 6 november 2007.</p>
<p>Därutöver har samtal förts med ordföranden för ArbetSam (Arbetslivsmuseernas samarbetsråd) och ordföranden i ICOM (International Council of Museums). I forskningsfrågor har samtal förts med Nordiska museets forskarskola, Museion vid Göteborgs universitet/Världskulturmuseet, Riksbankens jubileumsfond samt företrädare för olika museer.</p>
<p>En första genomgång har också hållits med arbetstagarorganisationerna DIK-förbundet samt Fackförbundet ST.</p>
<p>I direktiven påpekas behovet av internationella jämförelser och i mina planer ingår att förutom de nordiska länderna besöka åtminstone Kanada, Holland, Storbritannien och USA. Av särskilt intresse är de omorganisationer med skilda utgångspunkter och ambitioner som gjorts i alla våra grannländer och där en del erfarenheter redan är avläsbara. Till dags dato har besök i Norge och Finland genomförts och ett besök i Danmark i november är inplanerat och förberett.</p>
<p>Min ambition är nu att i ett antal konkreta projekt vidareutveckla sådant som utifrån karteringsfasen bedömts angeläget och meningsfullt att satsa på. I kapitel 3 presenteras dessa områden och hur vi kommer att gripa oss an dem mer ingående.</p>
<p>En förteckning över de kontakter som tagits och vilka samråd som hållits återfinns i bilaga 2.</p>
<h2>Avvaktan med väsentliga frågekomplex kopplade till parallella pågående utredningar</h2>
<p>I direktiven för mitt uppdrag, liksom i direktiven för den av regeringen den 28 juni 2007 tillsatta Kulturutredningen, klargörs att uppdragen skall lösas i samverkan när det gäller museerna som del av det kulturpolitiska fältet.</p>
<p>Dir. Ku 2007:22  I den kulturpolitiska översynen som aviseras i budgetpropositionen för 2007 kommer även museisektorn att ingå. Museikoordinatorn skall bistå utredningen i arbetet med de fördjupningar som behövs när det gäller museerna.</p>
<p>Dir. Ku 2007:99  Med stöd av regeringens bemyndigande den 22 februari 2007 tillkallade chefen för Kulturdepartementet en särskild utredare, en koordinator för museisektorn, med uppgift att pröva olika former av samverkan inom museisektorn (Dir. Ku 2007:22). I koordinatorns uppdrag ingår att bistå den kommitté som nu tillkallas i arbetet med de fördjupningar som behövs när det gäller museerna. Kommittén skall samråda med museikoordinatorn om de lämpliga formerna för detta.</p>
<p>Kulturutredningen har nyligen påbörjat sitt arbete och konkreta diskussioner i frågor av betydelse för museerna i ett vidare kulturpolitiskt perspektiv får därför anstå. Jag konstaterar därvid att detta arbete kommer att bli en viktig del av uppdraget för mig under det fortsatta utredningsskedet men att jag i denna rapportering endast kan notera de fält som jag bedömer angelägna att belysa och analysera som underlag för konkreta förändringsförslag. Detta förhållande innebär att de frågor där kopplingar finns till arbetet i Förvaltningskommittén Fi 2006:08, också kommer att hänskjutas till den med Kulturutredningen gemensamma arbetsprocessen framöver.</p>
<p>Frågor som mot denna bakgrund i detta skede lämnats obehandlade handlar om museerna som del i det kulturpolitiska samspelet i samhället som helhet och innefattar vitala strukturfrågor som rör</p>
<p>• Roller och ansvar inom kulturarvssfären</p>
<p>• Museiuppdraget på olika nivåer</p>
<p>• Centralmuseikretsens struktur och arbetsformer</p>
<p>• Kulturdepartementets behov av styrning och strategisk planering</p>
<p>• Möjliga förvaltningsmodeller</p>
<p>Jag kan därvid konstatera, att behoven av att diskutera frågor om struktur, liksom behoven av att samordna museigemensamma frågor har framstått mycket tydligt redan i mitt hittillsvarande arbete. Nödvändigheten av att kanalisera museigemensamma frågor i tvärsektoriella sammanhang – som t.ex. ABM-samverkan, vidareutbildning, forskningsförutsättningar, internationellt erfarenhetsutbyte m.m. – liksom i strategiska övergripande resurssammanhang har blivit alltmer uppenbar. Att med den erfarenheten i ryggen söka användbara modeller kommer att bli en väsentlig del av det kommande arbetet.</p>
<h2>Rapportens innehåll och status</h2>
<p>Mot bakgrund av den korta tidsrymd som utredningen de facto kunnat arbeta, i kombination med uppdragets karaktär av sökande projektinriktat arbete, liksom den koppling som finns till andra i Regeringskansliet pågående utredningar som jag enligt uppdraget skall samverka med, är föreliggande rapport att betrakta som en lägesrapport.</p>
<p>Tonvikten i rapporten ligger på en översiktlig bakgrundsteckning samt presentation av de arbetsfält jag bedömer som utvecklingsbara. Även om vi initialt kunnat fånga in merparten av museerna och museiorganisationerna i samtal kring vårt uppdrag ser jag behov av ytterligare fördjupande samtal innan de projekt jag här skisserar kan sägas vara i operativt skick.</p>
<h2>Bakgrund</h2>
<h2>Dagens museilandskap</h2>
<p>Att överblicka det svenska museilandskapet är inte lätt. Strukturen som den ser ut idag är ett arv – inte en planerad konstruktion. Det handlar om institutioner som vuxit fram organiskt och autonomt över lång tid. Den första stora etableringen inföll under 1800-talets andra hälft, då aktiva samlare i nationalromantisk anda ville rädda och bevara minnet av det bondesamhälle som hastigt trängdes undan av modernitet och industrialisering. En andra etableringstopp kom under mellankrigstiden, och en tredje med stöd i den nationella kulturpolitiken under 1970-talet då bl. a. länsmuseerna byggdes ut. I ett internationellt perspektiv tecknar detta en generell problematik. Situationen ser i princip likadan ut i stora delar av Europa, men de nationella myndigheterna har förhållit sig olika till sina respektive ”landskap”. Varken Norge eller Finland har t. ex. länsmuseer av svenskt snitt.</p>
<h2>Vad är ett museum?</h2>
<p>Den spontana framväxten har skapat glapp och överlappningar i ämnesinriktning och ansvarsfördelning mellan olika museer. Dessutom finns idag många ytterligare aktörer som aspirerar på att få inkluderas i museibegreppet. Kulturrådets museistatistik tar 2006 upp 201 svenska institutioner som uppfyller ICOM:s kriterier på professionell museiverksamhet. Enligt dessa är ett museum ”en institution som genom förvärv och bevarande, forskning och dokumentation, förmedling och undervisning ska främja förståelsen av det kulturella arvet och fördjupa kunskaperna om samhällets framväxt och dess situation idag. Samlingar och verksamhet ska vara garanterade ett framtida bestånd.”</p>
<p>För att inkluderas i den officiella statistiken måste en institution också ha anställd yrkesutbildad personal uppgående till minst ett årsverke. Utanför den krets som uppfyller ICOM:s kriterier finns i Sverige ett tusental hembygdsgårdar och lika många arbetslivsmuseer som tillsammans utför ett värdefullt lokalt arbete. De flesta av dessa drivs på ideell basis och faller utanför museistatistiken då de inte uppfyller bemanningskraven.</p>
<h2>Utredningens avgränsning</h2>
<p>I det följande avgränsas museer enligt utredningens direktiv till ”främst det statliga och statsunderstödda museiväsendet inom Kulturdepartementets ansvarsområde, men även övriga statligt finansierade museer och museiväsendet i dess helhet om synergieffekter kan uppnås för hela sektorn”. Denna avgränsning är baserad på mönstret i 1975 års kulturpolitik, och är alltså avhängig den befintliga anslagsstrukturen.</p>
<p>Vissa justeringar har gjorts i modellen under de gångna trettio åren. Till exempel delades Statens konstmuseer i tre delar 1999 och myndigheten Statens museer för världskultur som samtidigt tillskapades samlar inom sig den tidigare självständiga myndigheten Etnografiska museet liksom tre institutioner med tidigare hemvist inom Statens historiska museer, Statens konstmuseer respektive Göteborgs kommun. Vissa institutioner har kommit till i länsmuseikretsen och omdaningarna i de nya regionerna påverkar naturligtvis även museisektorn. Sådana förändringar har dock endast marginellt förändrat den övergripande ordning som presenteras nedan. För en lista på samtliga museer som har statligt anslag/bidrag, se bilaga 3.</p>
<h2>Gruppering efter nivå</h2>
<p>Det vanligaste sättet att gruppera museerna är efter nivå – central/nationell, regional/länsbaserad respektive lokal/kommunal. Till de centrala museerna räknas då nio myndigheter som driver tillsammans 21 museer, samt fyra stiftelser. På den regionala nivån finns 25 traditionella länsmuseer och tre storstadsmuseer. Som kommunala museer räknas ett åttiotal institutioner med mycket olika inriktning.</p>
<p>Den här grupperingen följer i huvudsak anslagsstrukturen och den stöds av att respektive grupp bildat så kallade samarbetsråd för att driva gemensamma frågor. Samtidigt osynliggör den andra viktiga indelningskriterier och en rad institutioner hamnar dessutom helt utanför. Det har också, bl. a. i utredningen Minne och bildning  (SOU 1994:51), framförts kritik mot vad som uppfattats som en slutenhet inom respektive nivå, och en önskan om bättre samverkan mellan nivåerna kring t. ex. gemensamma ämnesintressen.</p>
<h2>Ansvarsmuseer</h2>
<p>I enlighet med Kulturrådets Museiförslag  (1986:3) utpekades i riksdagsbeslut 1986 fem av de centrala institutionerna som ansvarsmuseer. Syftet var att tydliggöra deras ansvar för samordning och samverkan inom verksamhetsområden av stor betydelse för sektorns utveckling.</p>
<p>Organisationsstrukturen har förändrats de senaste decennierna men de institutioner som blev ansvarsmuseer, var för sitt ämnesfält, var 1986 Folkens museum - Etnografiska, Naturhistoriska riksmuseet, Nordiska museet, Statens historiska museer och Statens konstmuseer.</p>
<h2>Samordning och samspel</h2>
<p>Idén var att dessa institutioner skulle ta ett större ansvar för att utveckla service och samspel med de regionala museerna. De skulle också spela en aktiv roll för bättre samordning av sådant som internationella kontakter, vård och konservering, IT och forskningssamverkan. Initiativets genomslag har dock diskuterats. Minne och bildning  (SOU 1994:51) konstaterar att reformen, på grund av medelsbrist och oklara mandat, fått mycket begränsad om ens någon effekt. Kulturrådet har 2006, på regeringens uppdrag, utvärderat den nuvarande ansvarsmuseirollen och menar i sin rapport att begreppet ansvarsmuseum saknar relevans. Rapporten har inlämnats till Kulturdepartementet som dock avvaktat med att ta ställning i frågan.</p>
<h2>Kompletterande initiativ</h2>
<p>Det finns ett par centrala institutioner som, utan att vara museer, verkar på museifältet. Båda saknar samlingar, producerar utställningar och arbetar utåtriktat med sitt nationella uppdrag.</p>
<p>Riksutställningar tillskapades i slutet i slutet på 1960-talet för att stödja sektorn med teknik och resurser för turnerande utställningsverksamhet, men utvecklades snart till en självständig produktionsorganisation. Med den aktuella flytten till Gotland har ett aktivt omstruktureringsarbete inletts, som i perspektiv av den gemensamma nyttan har stor relevans för museisektorn som helhet.</p>
<p>Det finns också exempel på institutioner som inrättats i syfte att skärpa uppmärksamheten på vissa frågeställningar eller perspektiv. Forum för levande historia bildades som myndighet 2003 och har i uppdrag att främja arbete med demokrati, tolerans och mänskliga rättigheter med utgångspunkt i Förintelsen.</p>
<p>Möjligen kan även Arbetets museum inkluderas här, en institution som sedan 1991 ansvarar för att dokumentera och levandegöra mäns och kvinnors arbetsliv.</p>
<h2>Organisationsform</h2>
<p>De svenska museerna drivs i olika organisationsformer. Det finns ett trettiotal institutioner som ägs av staten, utöver dem som brukar räknas som centrala museer också tio universitetsmuseer och lika många verksmuseer. Universitets- och verksmuseerna har statlig basfinansiering från andra källor än Kulturdepartementet, se bilaga 5. Många museer ägs och drivs av kommuner och ett mindre antal i förenings- eller bolagsform.</p>
<h2>Många stiftelser</h2>
<p>Dessutom präglas sektorn av en mångfald olika stiftelser och föreningar som inte sällan bildats i samverkan mellan redan befintliga stiftelser och föreningar eller kommuner. Flertalet regionala museer drivs t. ex. i stiftelseform, med stiftarna vanligtvis i värdkommunen, i landstinget och de lokala hembygds- eller fornminnesföreningarna. Organisationsformen sätter speciella villkor för alla verksamheter som drivs som stiftelser, t. ex. är ändamålet en gång för alla fastställt och styrelsens autonomi helt oinskränkt.</p>
<h2>Basfinansiering</h2>
<p>Ser vi till finansieringen av verksamheten finns det en grupp museer som finansieras av staten via Kulturdepartementets anslag. Detta gäller centralmuseerna samt fyra stora stiftelser som i princip saknar eget kapital och alltså är beroende av anslag. Departementet fattar också årliga beslut om stöd till den disparata grupp som samlats under rubriken Vissa museer (anslag 28:30) och som i sig innefattar både stora och små institutioner i hela landet.</p>
<p>Kulturdepartementet stödjer även, via Kulturrådets bidragsgivning (anslag 28:29), de regionala museerna. De flesta av dessa är stiftelser, och de har sin huvudsakliga finansiering från respektive landsting/region. Som framgår av diagram nedan, kommer de största bidragen till museiverksamhet från staten.</p>
<h2>Statens, landstingens, kommunernas och EU:s andel av finansiering av de svenska museerna</h2>
<p>Totala intäkter från bidrag och anslag 2005: ca 2,4 miljarder kronor</p>
<p>Källa : Statistik baserad på uppgifter från de 201 museer som ingår i kulturrådets statestik i rapporten Kulturen i siffror 2006/4</p>
<h2>Lokala bidrag</h2>
<p>De kommunala museerna står i princip utanför de statliga anslagssystemen, men det finns undantag. Stadsmuseerna i Göteborg, Malmö och Stockholm är berättigade till stöd som regionala museer och detsamma gäller Nordiska Akvarellmuseet på Tjörn (stiftelse) och Kalmar konstmuseum (förening).</p>
<p>Kommunerna är ofta de primära bidragsgivarna till nya och lokala museiinitiativ i hela landet. De finansierar inte bara stadsmuseer och kommunala konstmuseer utan ger också stöd till många andra museiverksamheter som drivs av ideella föreningar och privata stiftelser.</p>
<p>Det finns även ett fåtal helt fristående museiinstitutioner i landet. Magasin 3/Stockholms konsthall drivs av Proventus AB helt med privata medel, och Vin- och sprithistoriska museet har ett så väl tilltaget stiftelsekapital i botten att det sedan bildandet 1992 är helt självförsörjande.</p>
<h2>Typ av museum</h2>
<p>Källa : Statistik baserad på uppgifter från de 201 museer som ingår i kulturrådets statestik i rapporten Kulturen i siffror 2006/4</p>
<h2>Andra bidrag</h2>
<p>Utöver de medel som ges som anslag eller bidrag till museiverksamhet finns också en del andra väsentliga poster i sektorns finansiering.</p>
<p>Inom kulturbudgeten finns vissa forskningsmedel som är delvis avsedda för vad som kan definieras som museiforskning. Anslaget (28:36), på (2007) totalt 36 miljoner, fördelas via respektive Riksantikvarieämbetet, Riksarkivet, Naturhistoriska riksmuseet, Institutet för språk- och folkminnen samt Kulturrådet. Riksantikvarieämbetet fördelar också medel till arbetslivsmuseer, i år (2007) 4 miljoner som delas mellan 68 olika projekt.</p>
<p>Boverkets samlingslokaldelegation fördelar (2007) totalt 3,9 miljoner till vissa icke-statliga kulturlokaler, och ska enligt förordningen (SFS 1990:573) särskilt prioritera länsmuseer.</p>
<h2>Arbetsmarknadsstöd</h2>
<p>De medel som tillförts sektorn genom arbetsmarknadsåtgärder har haft stor betydelse för verksamhetens utveckling. Access-satsningen som syftar till att stärka arbetet med bevarande, vård och tillgängliggörande av samlingar inom hela kulturfältet har 20062007 inneburit ett tillskott av 519 miljoner kronor vilket motsvarar över 900 personer i arbete.</p>
<p>Stiftelsen Föremålsvård i Kiruna har basfinansiering via kulturbudget på anslag 28:30, men driver också, tillsammans med Riksantikvarieämbetet, det nationella digitaliseringsprojektet Kulturarvs-IT. Projektet kostar (2007) omkring 10,5 miljoner och finansieras till knappt hälften med lönebidrag. Det sysselsätter ett trettiotal personer med arbetshandikapp som framför allt kan bistå museerna med kostnadsfri scanning av fotomaterial.</p>
<h2>Andel av museiintäkter per intäktskälla</h2>
<p>Statligt stöd  Regionalt stöd  Kommunalt stöd  Andra intäkter 42% 56% 2% 21% 35% 29% 15% 6% 8% 27% 59%</p>
<p>Källa : Statistik baserad på de 201 museer som ingår i Kulturrådets rapport, Kulturen i siffror 2006/4</p>
<h2>Geografiskt perspektiv</h2>
<p>Ser man museilandskapet i ett geografiskt perspektiv är det lätt att konstatera att nästan alla de stora, statliga museerna ligger i Stockholm. Utanför huvudstaden finns Statens museer för världskultur i Göteborg, Flygvapenmuseum i Linköping, Marinmuseum i Karlskrona och Stiftelsen Arbetets museum i Norrköping.</p>
<h2>Regionala museer</h2>
<p>Det brukade finnas ett länsmuseum i varje län, men regionsammanslagningarna i Skåne och Västra Götaland har ritat om kartan och skapat en ny ansvarsnivå som inte riktigt stämmer med den gamla. Huvudmännen i de båda storregionerna har också valt olika styrningsmodeller för sina museer. I Västra Götaland har länsinstitutionerna förts samman under en gemensam huvudman medan Skåne i stället valt ett avtalsbaserat system där de regionala tjänstemännen sluter separata överenskommelser med respektive institution.</p>
<h2>Regionalt ansvar</h2>
<p>Det regionala ansvaret möts på olika sätt även i övriga regioner. Länen skiftar i storlek och befolkningstäthet, på vissa håll är länsmuseet den enda museiinstitutionen – på andra håll bara ett bland många museer.</p>
<p>Både på regional och lokal nivå är institutionerna generellt sett mer stabila idag än i början på 1970-talet. De satsningar som gjorts från central nivå för att stödja och bygga ut länsmuseerna har givit resultat, och de har stärkt institutionernas förmåga att ta ansvar i sina regioner. Idag finns väl så stora och professionella museer ute i landet som i Stockholm, och den diskurs kring centrum och perferi som låg till grund för 1970-talets museipolitik kan idag sägas ha förlorat i relevans.</p>
<h2>Ämnesindelning</h2>
<p>Ett annat sätt att dela in museerna kan vara efter ansvarsområde eller ämnesinnehåll. Det ger några små profilerade grupper kring t.ex. konst eller naturhistoria, och en mycket stor grupp museer med breda kulturhistoriska uppgifter.</p>
<h2>Kulturhistoria</h2>
<p>Den absolut största gruppen museer kan alltså räknas som kulturhistoriska institutioner. I denna heterogena samling hamnar både stora och små stadsmuseer, alla länsmuseer och även en bred central institution som Nordiska museet. De flesta av dessa många museer har sitt primära uppdrag i att spegla en geografiskt avgränsad plats – stad, län eller land – men de gör det på olika och sinsemellan kompletterande sätt.</p>
<p>Inom det kulturhistoriska området återfinns också en rad centrala specialmuseer som har var sitt särskilda ansvar för ett område inom kulturhistorien. Hit hör Försvarshistoriska museerna, Livrustkammar -gruppen (LSH), Maritima museerna, Musikmuseet, Skansen, Världskulturmuseerna och Tekniska museet. Till gruppen kulturhistoriska institutioner måste också föras andra specialmuseer i hela landet – som det samiska museet Ájtte i Jokkmokk och Lantbruksmuseet på Julita - samt åtminstone en del av de personhistoriskt orienterade institutionerna – som Nobelmuseet och Strindbergsmuseet. Industri- och arbetslivsmuseerna är ytterligare en stor grupp som även den hör hemma under samlingsbegreppet kulturhistoria.</p>
<h2>Natur och naturhistoria</h2>
<p>Institutioner med fokus på natur och naturhistoria kan skiljas ut som en mindre grupp. Dit kan föras det största av de centrala museerna, Naturhistoriska riksmuseet, och ett av de regionala, Naturhistoriska museet i Göteborg. Dit hör också de båda universitetsmuseerna Biologiska museet i Lund och Evolutionsmuseet i Uppsala. Dessutom finns en del viktiga samlingar av biologiskt material av museal karaktär på forsknings- och utbildningsinstitutioner som Bergianska trädgården och Sveriges Lantbruksuniversitet. De naturhistoriskt inriktade institutionerna samverkar inom ramen för NAMSA (se nedan) och Naturhistoriska riksmuseet fungerar som motor för arbetet med en lång rad utvecklingsfrågor.</p>
<h2>Konst, form och design</h2>
<p>Konsten utgör tillsammans med form- och designfältet en egen kategori. Den består av från den centrala nivån Nationalmuseum, Moderna museet och Arkitekturmuseet. Bland de regionala museerna finns, utöver Nordiska akvarellmuseet och Kalmar konstmuseum, en del traditionella länsmuseer som har stora konstsamlingar, t. ex. Gävleborg och Halmstad. På den kommunala nivån finns en lång rad museer och konsthallar av mycket olika karaktär, och i gruppen universitetsmuseer Bildmuseet i Umeå och Skissernas museum i Lund. Bland de institutioner som har separat stöd på anslaget till Vissa museer (anslag 28:30) återfinns Millesgården, Röhsska museet, Svensk Form, Thielska galleriet och Zornsamlingarna i Mora. På konstområdet fördelas dessutom bidrag via Kulturrådet till en del utställningsarrangörer, konstföreningar och konstnärsdrivna gallerier.</p>
<h2>Flera aktörer</h2>
<p>Bildkonsten är ett komplext område och omlandet kring konstmuseerna ser annorlunda ut än på andra ämnesfält. En särställning intar de kommunala konsthallarna, som saknar samlingar men för övrigt bedrivs på ungefär samma sätt som konstmuseer. Både museer och konsthallar står nu inför likartade förväntningar på tillgängliggörande, mer arbete med samtidskonst och fler tillfälliga utställningar, och det tenderar att göra skillnaderna mindre.</p>
<p>Konstmuseerna arbetar också i en mer trendkänslig värld än andra museer, och de hanterar allt mera kostbara föremål. Efterfrågan på ”gamla mästare” och ”modernismens klassiker” tvingar fram en anpassning till de krav som populär- och underhållningskulturen ställer. I synnerhet samtidskonsten uppmärksammas och diskuteras livligt i media och utanför kulturpolitikens revir finns en stor marknad för privat konsthandel, auktionshus och gallerier som alla sätter sin prägel på fältet.</p>
<h2>Arkeologi</h2>
<p>Arkeologi kan också betraktas som ett tematiskt avgränsat fält. Statens historiska museer har landets absolut största samlingar av arkeologiskt fyndmaterial, men Lunds universitets historiska museum (LUHM) kommer inte långt efter. De flesta regionala museer arbetar delvis med arkeologi och nästan alla har utställningar om människans förhistoria. Vissa länsmuseer ansvarar för områden med mycket rika arkeologiska fynd – t. ex. Gotland och Västergötland – och där tenderar förhistorien ofta att tillmätas större tyngd än i andra län.</p>
<h2>Lokala fyndplatser</h2>
<p>Här ska också nämnas några av de små specialmuseer som är i huvudsak uppbyggda kring arkeologiskt material och berättelser om människans äldsta historia. Ofta ligger de mitt i fyndplatsen och drivs genom lokala initiativ. Som exempel kan nämnas Medeltidsmuseet i Stockholm, Lödöse museum, Vuollerim 6 000 och Vitlycke museum i Tanumshede.</p>
<h2>Nätverk och föreningar på museiområdet</h2>
<p>Eftersom museiområdet är mångfasetterat och svåröverskådligt är det kanske ingen överraskning att de nätverk och föreningar som finns på fältet uppvisar samma spretiga helhetsbild.</p>
<p>Här har gjorts ett försök att sålla ut vilka nätverk och föreningar som kan vara mest relevanta för utredningen utifrån givna direktiv. Betydelsefullt har då varit om deras intresse ligger inom ramen för utredningens primära uppdrag, om de organiserar brett och öppet, om de är aktiva, starka och drivande aktörer samt slutligen om de på annat vis erbjuder modeller för att driva eller samordna vissa frågor. Utredningen har träffat representanter för de flesta av de nätverk och föreningar som tas upp nedan, men det finns naturligtvis många fler – främst yrkes- och ämnesföreningar – som det eventuellt kan bli aktuellt att närma sig längre fram under processen.</p>
<h2>Samlande organ</h2>
<p>Riksförbundet Sveriges Museer</p>
<p>Riksförbundet Sveriges Museer (RSM) är idag den organisation som bredast samlar svenska museer. Förbundet hade i september 2007 över 120 institutionella medlemmar och är det enda som kan tala för sektorn som helhet. Riksförbundet är en ung organisation, etablerad 2004-2005, med planer för bl.a. kompetensutveckling och internationellt arbete, se nedan kapitel 3.</p>
<p>Samarbetsråd</p>
<p>Anslagsstrukturen på museiområdet har sedan 1970-talet etablerat vissa gruppbildningar. Centralmuseernas samarbetsråd och Länsmuseernas samarbetsråd samlar utredningens primära intressegrupper i ”det statliga och statsunderstödda museiväsendet inom Kulturdepartementets ansvarsområde”. Kommunala museers samarbetsråd representerar en stor grupp institutioner med annan offentlig finansiering, och är också en viktig aktör.</p>
<p>Fackförbund</p>
<p>Centrala fackliga organisationer inom museisektorn är, på det statliga avtalsområdet, är DIK och ST.</p>
<p>SACO-förbundet DIK (dokumentation, information, kultur) organiserar stora delar av den akademiskt utbildade museipersonalen och driver aktivt vissa utvecklingsfrågor. De senaste åren har DIK bl. a. satsat brett på mentors- och ledarskapsprogram speciellt avpassade för sektorn. Fackförbundet ST organiserar främst personal i stödfunktioner, men även i mindre utsträckning övriga personalkategorier.</p>
<h2>Nationellt ansvar</h2>
<p>Andra intressanta modeller för samverkan finns i de strukturer som byggts av museer med nationellt ansvar i syfte att samla och stödja insatser på vissa specialområden. Här kan nämnas Nordiska museet och det mångåriga nätverksarbetet inom Samdok, för samtidsdokumentation, och Fotosekretariatet, kring kulturhistorisk fotografi. Naturhistoriska riksmuseet har på motsvarande sätt sedan lång tid kanaliserat sitt nationella ansvar bl.a. genom NAMSA, som organiserar museer med naturvetenskapliga uppgifter, och PREMAL, som rör skadedjurshantering i föremålsmagasin. Nationalmuseum har nyligen, tillsammans med bl.a. Konstrådet och Riksutställningar etablerat ett Nätverk för konstpedagogisk utveckling. Historiska museet, slutligen, har i samarbete med Myndigheten för skolutveckling tagit fram en gemensam portal – Museifönstret – som gör det lättare för skolvärlden att hitta fram till museiproducerade läromedel och lektionsupplägg från hela landet.</p>
<p>Här kan vidare nämnas Maritima museernas koordinerande nätverksarbete med Fartygsforum och Svenska Varv, Arbetets museums stöd till arbetslivsmuseerna och Försvarshistoriska museernas nya stora samordningssatsning Försvar i förvar.</p>
<h2>ABM-samverkan</h2>
<p>ABM-centrum är ett samverkansprojekt mellan flera av de tunga, statliga aktörerna på området arkiv, bibliotek och museer. Det inleddes 2004 och avslutar sitt arbete i och med årsskiftet 2008. Det kvalificerar sig här delvis i egen rätt, men också som symbol och paraply för hela ABM-idén med starka kopplingar till framför allt arkivsektorn. Många kommuner och regioner har initierat samverkansprojekt under liknande lokala paraplyer. Som exempel kan nämnas Eskilstuna kommun, samt Jönköpings och Östergötlands län.</p>
<p>ABM som koncept har två huvudkomponenter. För det första de viktiga frågorna kring tekniska lösningar. De rör digitalisering och programvara, standarder och nomenklatura-frågor – interna problem alltså som påverkar funktionaliteten men annars är utan intresse för användaren. För det andra bärs idén också av ett starkt brukarfokus där intresset ligger mer på medborgarens tillgång till källorna.</p>
<h2>Internationellt arbete</h2>
<p>I det internationella arbetet har svenska ICOM en särställning som en av 147 nationella kommittéer i moderorganisationen, International Council of Museums. Den svenska kommittén har 90 institutionella medlemmar och över 600 med individuellt medlemskap, och en del av de internationella, tematiska ICOM-kommittéerna driver utvecklingsfrågor på sina respektive fält. Återkopplingen från de internationellt aktiva medlemmarna till fältet här hemma har dock ibland uppfattats som svag.</p>
<p>SAMP (Swedish-African Museum Programme) är initierat av svenska ICOM och i huvudsak finansierat av SIDA. Det driver sedan över tjugo år samarbetsprojekt mellan svenska museer och deras syskoninstitutioner i Afrika. Idag har arbetet vidgats till att inkludera även institutioner i Asien och Latinamerika. Genom åren har många konkreta aktiviteter genomförts, bl.a. strategiskt erfarenhetsutbyte och interkontinental kompetensutveckling.</p>
<p>Utöver dessa organisationer finns en mängd internationella föreningar och nätverk som samlar bl.a. svenska medlemmar kring mer avgränsade ämnen och yrkesfunktioner. De kan här exemplifieras av ECSITE (The European Collaborative for Science, Industry and Technology Exhibitions), TICCIH (The International Committee for Conservation of the Industrial Heritage) och InSEA (International Society for Education Through Art).</p>
<h2>Fokusfrågor</h2>
<p>Ett annat sätt att gruppera organisationerna skulle kunna vara efter ämnesinriktning. Då får man täta kluster kring vissa sakfrågor – men de stora, breda organisationerna faller utanför eftersom de ser till helheten och inte fokuserar så starkt på vissa funktioner eller sakfrågor.</p>
<p>En sådan klusterkarta skulle till exempel kunna se ut som i figuren nedan. Strukturer som initierats från centralmuseinivå har markerats med understrykning.</p>
<h2>Tidigare utredningar</h2>
<p>Sedan 1970 har flera försök gjorts att utreda museifältet. Två statliga utredningar och ett regeringsuppdrag till Kulturrådet har resulterat i tre rapporter med förslag på omfattande förändringar i institutions- och anslagsstrukturen.</p>
<h2>Museerna, betänkande av 1965 års musei- och utställningssakkunniga</h2>
<p>Utredningen Museerna  (SOU 1973:5) fokuserar på de centrala museernas uppdrag att nå ut och verka i hela landet. Utredningen ser de centrala institutionerna som expertorgan med rika samlingar, och de regionala som publika utställningscentra. Av detta följer att de regionala museerna ses som beroende av de centrala för råd, stöd och lån. Riksutställningar tillskapas för att kanalisera resurser i form av vandringsutställningar från de centrala institutionerna till de regionala. Huvudförslaget i utredningen är dock ett centralt musei- och utställningsråd som aldrig kom att förverkligas. En del av de uppgifter som planerats för museirådet lades istället på det 1974 nybildade Kulturrådet.</p>
<h2>Museiförslag - kulturrådets överväganden och förslag angående de centrala museernas uppgifter och ansvar för landets museiväsende</h2>
<p>Kulturrådets Museiförslag  (1986:3) är resultatet av ett regeringsuppdrag till myndigheten att utreda de centrala museernas uppgifter och ansvar för landets museiväsende. Kulturrådet väljer bort central styrning och lägger tonvikten snarare på frivilliga, temporära samrådsgrupper och nätverkslösningar. Huvudförslaget är emellertid att utse fem centrala institutioner till basmuseer för olika ämnesområden. Detta förslag genomförs i form av ansvarsmuseireformen enligt regeringens proposition 1986/87:97, se ovan.</p>
<h2>Minne och bildning, museernas uppdrag och organisation</h2>
<p>Minne och bildning  (SOU 1994:51) närmar sig museisektorn som ett sammanhängande system. Utredningen konstaterar brister i styrning och uppföljning samt lägger förslag om fyra stora tematiskt indelade statliga museikoncerner. Utredningen föreslår också strykning av ansvarsmuseibegreppet och ett mer efterfrågestyrt Riksutställningar, men inget av dessa förslag antas av riksdagen.</p>
<h2>Många problem kvarstår</h2>
<p>De utvecklingsfrågor som diskuterats i tidigare utredningar är i långa stycken fortfarande aktuella. Alla de tre utredningarna har givit stort utrymme åt diskussioner om styrfunktioner, samverkan och ansvarsfördelning i museisektorn. Som framgått av inledningskapitlet ovan är detta fortfarande prioriterade frågor, som Museikoordinatorn kommer att återkomma till i sitt fortsatta arbete. Sektorns behov av kvalitetsuppföljning och utvärdering kommer att behandlas i detta sammanhang.</p>
<p>Alla de nämnda utredningarna belyser även mer konkreta svårigheter rörande effektivitet, professionalisering och praktiskt museiarbete. Fält som tagits upp till återkommande diskussion är exempelvis centrala föremålsdepåer, sektorsforskning och internationellt arbete. Många av dessa frågor har åter aktualiserats i Museikoordinatorns samtal med centralmuseernas chefer och med företrädare för andra centrala organ i sektorn. Sådana kvarstående olösta frågor som kommer att diskuteras utförligare i kapitel 3 är:</p>
<p>• digitalisering, gemensamt användargränssnitt på webben</p>
<p>• föremålsarkiv (magasin), konservering och långsiktig vård</p>
<p>• depositioner och lån</p>
<p>• fortbildning och kompetensförsörjning</p>
<p>• internationell samverkan</p>
<p>• fotografi</p>
<p>• publik och pedagogik</p>
<p>• verksamhetsstöd inom ekonomi och administration</p>
<p>• forskning</p>
<h2>Nya frågor kommer till</h2>
<p>I dagens aktuella problemteckning har även helt nya frågor kommit upp. De rör bl. a. de centrala museernas omdiskuterade fastighetsförvaltning och hyressituation. Förändringar i samhällsdebatten har öppnat för en mer pragmatisk dialog kring alternativa finansieringskällor. Marknadsföring är ett av de fält där mindre grupper av museer initierat egna samverkansprojekt. Även dessa områden kommer att diskuteras nedan i kapitel 3:</p>
<p>• alternativa finansieringskällor</p>
<p>• fastighetsförvaltning</p>
<p>• marknadsföring</p>
<h2>Val av huvudsakliga bearbetningsområden för utredningen Möjliga samverkansfält av betydelse för sektorn som helhet</h2>
<p>I genomgången av de frågor som kvarstår från tidigare utredningar (se kapitel 2) och i de samtal och överläggningar (se bilaga 2) som museikoordinatorn haft under våren och försommaren har ett antal områden utkristalliserats som angelägna att ta sig an för att de har relevans för museisektorn som helhet. Diskussioner har i flertalet fall hunnit föras med intresserade museer om aktiv medverkan i arbetsgrupper och/eller referensgrupper. Projektplaner kommer att arbetas fram successivt. Ambitionen är hög att komma till reella resultat i ett antal av de frågor som s.a.s. skvalpat i marvatten under lång tid; möjligen i brist på en katalyserande och sammanhållande funktion av det slag som ligger i museikoordinatorns uppdrag.</p>
<h2>Digitalisering – gemensamt användargränssnitt på webben</h2>
<p>Ett av de högst prioriterade områdena i utredningens fortsatta arbete blir att tillsammans med centrala myndigheter på kulturarvsfältet söka lösa samsökningsproblemet för museernas föremålsdatabaser och annat kulturarvsmaterial. Målet är att skapa webblösningar för bredast möjliga publika tillgänglighet till digitaliserat material – konstbilder, arkivfoto, föremål och annat arkivmaterial – i långsiktigt stabila system.</p>
<h2>En svårlöst fråga</h2>
<p>Behovet av gemensamma databaser eller motsvarande för museernas föremålssamlingar var uppenbart redan på 1960-talet. Samrådsgrupperna avlöste varandra under 1970- och 1980-talen och SAMOREG (Samordningsgruppen för dokumentationsfrågor vid museerna) drev för sin tid framgångsrikt arbete från Nordiska museet 1982-85.</p>
<p>I dag har den tekniska utvecklingen löst en del av de problem som tidigare låg i vägen för ett framgångsrikt arbete. Tekniskt olika databassystem är i bruk på de svenska museerna men det utgör inte längre något hinder för samordning. Samtidigt medför den nya tekniken nya utmaningar. Digitalisering av fotografiskt material, som är efterfrågat bland användarna, kräver t. ex. nya standarder för förteckning, bildupplösning etc.</p>
<h2>Gemensam samsökningsplattform</h2>
<p>Det stora kvarstående problemet är att den som letar efter kulturarvsinformation sällan känner till vilka vägar man ska gå för att hitta skilda typer av källmaterial. Med en fungerande samsökningsplattform skulle den vision om publik tillgänglighet som drivit stora digitaliseringsprojekt, som Access, kunna bli verklighet. Direkt tillgång från vars och ens hemdator skulle bli ett viktigt inbjudande redskap i museernas pedagogiska och förmedlande arbete mot den breda publiken, men också underlätta för t. ex. forskare, studenter och museikolleger att hitta vad de behöver för sitt arbete.</p>
<h2>Arbetsgrupp tillsatt</h2>
<p>Utredningens arbete kommer mot den bakgrund som beskrivs ovan att fokusera dels på system för samsökning av källdata, dels på de publika gränssnitt som utgör en primär kontaktyta mellan medborgaren och museernas källmaterial. Projektet kommer att ledas av en arbetsgrupp bestående av representanter för centrala myndigheter med ansvar för området – Riksantikvarieämbetet och Statens historiska museer - med stöd av Riksarkivet, Kungliga biblioteket och Kulturrådet. Projektet ska ytterligare förankras i en vidare krets museiföreträdare från både centrala och regionala museer.</p>
<h2>Föremålsarkiv, konservering och långsiktig vård av föremål</h2>
<p>Behovet av centrala depåer för förvaring av museernas samlingar har behandlats återkommande i olika utredningar sedan 1970-talet.   I en utredning från1994 slogs exempelvis fast att en högre grad av professionalism och vinster i form av tid och pengar skulle kunna uppnås genom en förbättrad gemensam organisering av magasin, konservering och vård av föremål. Embryon till en sådan verksamhet har under de senaste tio åren börjat växa fram. Att främja denna utveckling ligger också helt i linje med Museikoordinatorns uppdrag. Museikoordinatorn bedömer att förutsättningarna för att förvara museisamlingarna skulle kunna förbättras om en standard för detta togs fram. Utredningen kommer mot denna bakgrund att genomföra ett projekt som syftar till att utveckla en sådan standard.</p>
<h2>Fördel med samlade föremålsarkiv</h2>
<p>Ambitionen med en standard är inte enbart att åstadkomma ökad kostnadseffektivitet utan också att höja kvaliteten och omsorgen i det långsiktiga bevarandet. Denna ambition vill Museikoordinatorn manifestera genom att ersätta begreppet magasin , som ger associationer till logar och lador, med det mer ambitiösa begreppet föremålsarkiv  – ett begrepp som tydligt anger att man sparar och vårdar för eftervärlden, inte bara ställer undan i avvaktan på bättre tider. Förhoppningen är även att en allmänt accepterad standard dels skulle underlätta för nya aktörer att starta gemensamma magasin på olika håll i landet i större omfattning än i dag, dels innebära ett stöd för huvudmän och museiansvariga i de kostnadskrävande beslut som det långsiktiga bevarandekravet kräver.</p>
<p>Ett exempel på ett föremålsarkiv där flera museer delar på lokaler och expertis är Depå Munkhättan som drivs av Svensk Museitjänst (SMT). Svensk Museitjänst är en avdelning inom Riksarkivet och arbetar på uppdrag av sina kunder med att konservera och förvara museiföremål i lokaler som anpassas efter respektive kunds önskemål. Svensk Museitjänsts verksamhet omfattar även konserverings- och föremålshanteringstjänster utanför den egna anläggning som ligger i Tumba utanför Stockholm. Svensk Museitjänsts kunder består av såväl privata som statliga museer, liksom enskilda konstnärer.</p>
<p>I samband med Museikoordinatorns samtal med företrädare för centralmuseerna och övriga museisektorn har det framkommit att många ser positivt på Svensk Museitjänsts verksamhet och möjligheten att fortsätta att utveckla gemensamma magasin för museerna.</p>
<p>Museikoordinatorn bedömer mot denna bakgrund att det finns fördelar med att samla lämpliga delar av museernas magasin till större, gemensamma anläggningar. Kostnaden för att hålla ett för respektive material lämpligt klimat kan delas med andra museer. Ett ändamålsenligt klimat till rimlig kostnad ökar i sin tur förutsättningarna för att kunna bevara föremålen på sikt.</p>
<h2>Önskemål om ökande tillgänglighet till föremålsarkiven</h2>
<p>En kvalitet som man i dag allt oftare framhåller som eftersträvansvärd är att föremålsarkiven i högre grad ska vara möjliga att visa och tillgängliga för besökare. Exempel på satsningar bland länsmuseerna där dessa krav beaktats är Upplandsmuseets magasin i Morgongåva och Jämtlands länsmuseums magasin i anslutning till friluftsmuseet Jamtli. Denna typ av erfarenheter bör tas tillvara när riktlinjer för framtida förvaringsförhållanden övervägs.</p>
<h2>Projekt om nyckeltal för föremålsarkiv</h2>
<p>I syfte att identifiera en standard för magasinsförvaring av museiföremål kommer Museikoordinatorn att inom ramen för sin utredning att initiera ett projekt. I projektets arbetsgrupp kommer Svensk Museitjänst att ingå tillsammans med föremålsansvariga från några centralmuseer och andra statliga museer samt företrädare för några länsmuseer.</p>
<p>Projektet kommer att rikta in sig på att ta fram nyckeltal för förvaring och vård av föremål. Grundläggande utgångspunkter för projektet är att tillämpningen av nyckeltalen ska ge en ökad grad av samverkan, samordning, samlokalisering och kostnadseffektivitet vid museernas magasinering, konservering, fotografering och vård av sina föremål. Som en del i projektet kommer även en genomgång och uppföljning av tidigare utredningar, i första hand vad gäller föremålsvård, att genomföras.</p>
<h2>Depositioner och lån</h2>
<p>Handläggning av låne- och depositionsärenden är ett arbetsområde där riktlinjer och policies skulle underlätta samverkan och motverka konfliktsituationer. Klara spelregler ger också mer effektiv handläggning. Det är därför angeläget att tillsätta en arbetsgrupp med uppdrag att utarbeta en nationell policy för lån och depositioner. En ökad rörlighet kan bidra till ett mer aktivt bruk av samlingarna, och göra värdefullt material tillgängligt för flera intresserade. Samtidigt är låneverksamheten resurskrävande, i synnerhet för en del av konstmuseerna. Konflikter har ibland uppstått både kring de kostnader som är förknippade med föremålslån och de standardkrav som uppställs av utlånande institutioner.</p>
<h2>EU främjar rörlighet</h2>
<p>Samlingarnas rörlighet är en prioriterad fråga inom EU. Med utgångspunkt i flera resolutioner antagna av ministerrådet sedan 2002, har ordförandeländerna de senaste åren drivit aktivt arbete för att främja en ökad rörlighet. Under Finlands ordförandeskapshalvår 2006 utarbetades en handlingsplan för ökad låne- och depositionsverksamhet på Europas museer, Museum Collections’ Mobility and Loan Standards . Handlingsplanen antogs i oktober 2006 av parlamentets utskott för kultur och utbildning.</p>
<p>Handlingsplanen lägger grunden för internationellt arbete. Det förutsätter dock att medlemsländerna på nationell nivå utarbetar standardformulär för lån, begränsar avgifterna och ser över försäkringssituationen. Andra åtgärder som rekommenderas är digitalisering av samlingar och bred spridning av råd och rekommendationer för att främja ökad rörlighet på området.</p>
<h2>En nationell policy</h2>
<p>Med utgångspunkt i detta dokument kommer utredningen att kartlägga hur mycket material som lånas ut av museer i Sverige och hur mycket som är långsiktigt deponerat på andra institutioner. Som underlag för det fortsatta arbetet behövs också tydliga uppgifter om vilka det är som lånar, vilka krav som ställs på mottagarna och vilket slags material som är i rörelse. En arbetsgrupp sammansatt av representanter för museisektorns olika nivåer ska, med utgångspunkt i sammanställt underlag, utarbeta en nationell policy för en mer aktiv låne- och depositionsverksamhet.</p>
<h2>Fortbildning och kompetensförsörjning</h2>
<p>För en professionell museiverksamhet krävs i dag inte bara djup kunskap i de traditionella museiämnena. Föremålssamlingarna kräver andra kompetenser än under museernas etableringsfas, och detsamma gäller det publika uppdraget. För att nå högre funktionsspecialisering behöver de museianställda mer av strategisk kompetensutveckling. För att utveckla sektorn behöver de också verktyg för analys och evaluering av sin egen verksamhet.</p>
<h2>Situationen har förbättrats för grundutbildningen</h2>
<p>Vidareutbildning och kompetensförsörjning pekades redan i Museerna (SOU 1974:5) ut som ett viktigt utvecklingsfält, i synnerhet för den publikt arbetande personalen. Som lösning föreslogs en centralt planerad, till museerna knuten kursverksamhet som aldrig kom att förverkligas. Tjugo år senare framhöll Minne och Bildning (SOU 1994:51) att de flesta museianställda saknade utbildning för det utåtriktade arbetet och att miljön helt dominerades av tre ämnen - arkeologi, etnologi och konstvetenskap. Rörligheten i sektorn var mycket låg och kompetensutvecklingsbehoven svagt tillgodosedda. Den viktigaste källan till lärande bland verksamma museitjänstemän uppgavs vid den här tiden vara informella kollegiala kontakter.</p>
<p>Samtidigt noterade utredningen med tillfredsställelse att situationen förbättrats de senaste åren, då Göteborgs och Umeå universitet byggt ut sin grundutbildning och museerna tillsatt en samrådsgrupp med uppgift att kartlägga fortbildningsbehov och initiera nya utbildningar.</p>
<h2>En sektorsspecifik fråga</h2>
<p>En mer strategiskt genomtänkt och samlad lösning rörande fortbildningsbehoven är ett återkommande önskemål även i dag, och det gäller oavsett nivå i museistrukturen. Behoven av ämnesfördjupning bedöms i princip kunna tillgodoses inom universiteten. Det som efterfrågas rör främst funktionsinriktad kompetensutveckling från kvalificerad konserveringsteknik och chefsutbildning till ljussättning av montrar eller städning i kulturhistoriska miljöer.</p>
<p>Fortbildning som bygger på aktuell forskning och mer teoretiskt analyserande perspektiv på verksamheten behövs också. Sådan kan bidra till att utveckla för universitet och museer gemensamma referensramar, och samtidigt stärka museernas nödvändiga, och i dag eftersatta, kunskapsutveckling.</p>
<h2>Museiförbund som plattform</h2>
<p>I en del av våra grannländer sköter museiförbunden en stor del av den löpande fortbildningen. Finska museiförbundet når varje år två av tre museianställda med sina kurser och utbildningsdagar. Organisationen Danske Museer har tagit över den verksamhet som tidigare drevs av Museumshøjskolen och erbjuder årligen ett stort antal, delvis efterfrågestyrda, kortkurser och en del mer omfattande utbildningar.</p>
<p>Mot denna bakgrund följer Museikoordinatorn med stort intresse RSM:s arbete med fortbildningsfrågorna och emotser närmast en bearbetning av svaren på den enkätundersökning som genomfördes 2006. Utredningen avser att tillsammans med RSM följa upp undersökningens resultat, stödja vidare utveckling och pröva lösningar som liknar de finska och danska.</p>
<h2>Internationell samverkan</h2>
<p>Redan på 1980-talet konstaterade Kulturrådet att det fanns brister i museernas möjligheter att skaffa sig internationella kontaktytor och sättet på vilket informationen om internationella frågor förmedlades. Dessa problem kvarstår. Att museerna inte deltar i internationellt arbete och utbyte i högre utsträckning än i dag kan exempelvis bero på följande:</p>
<p>• Det saknas en samlad kanal, t.ex. en webbplats, med information om var och när internationella konferenser hålls.</p>
<p>• Det kan vara svårt att finna information om vilka finansieringskällor för internationellt arbete som finns och hur man söker extern finansiering, t.ex. ur EU:s kultur- och strukturfonder.</p>
<p>• Många museer saknar kunskap om hur de kan komma i kontakt med museer i andra länder i syfte att ansöka om projektmedel för gemensamma satsningar.</p>
<p>Det finns även brister i det internationella arbete som bedrivs:</p>
<p>• Ibland saknas det en kontinuitet i det internationella arbetet. Det kan i flera fall vara oklart vilken institution som ska skicka företrädare till olika konferenser, vilket i sin tur leder till att olika företrädare ständigt skickas. Detta minskar förutsättningarna att bygga internationella nätverk som t.ex. kan fungera som samarbetspartners vid ansökningar om bl.a.  EU-medel. Gemensamma ansökningar är ofta en förutsättning för att ansökningarna ska bifallas.</p>
<p>• Det saknas kanaler för de museitjänstemän som deltar i internationellt arbete att återföra sina kunskaper och erfarenheter till museisektorn i stort. Detta hämmar arbetet i sektorn eftersom det internationella arbetet i avsevärd omfattning blir personberoende.</p>
<p>Riksförbundet Sveriges Museer (RSM) har tillsammans med den svenska avdelningen för The International Council of Museums (ICOM), gått ut med en enkät till sina medlemmar. Enkäten behandlar olika aspekter av museernas internationella arbete. Resultatet av enkäten beräknas vara sammanställt i december 2007.</p>
<p>Museikoordinatorn avvaktar resultatet från enkäten. Med utgångspunkt i vilka behov enkäten visar på jämte de övriga indikationer på problem som identifierats, kommer utredningen att inleda ett projekt som syftar till att möta behoven. Riksförbundet Sveriges Museer kommer att utgöra en viktig aktör i detta arbete, liksom EU:s kontaktkontor Culture Contact Point (CCP) med placering vid Kulturrådet och Riksantikvarieämbetet.</p>
<h2>Alternativa finansieringskällor</h2>
<p>Museikoordinatorn kommer i samarbete med Kulturutredningen att överväga vilka alternativa källor till finansiering av museernas verksamhet som kan finnas.</p>
<p>Ett område där en jämförelse med andra länder skulle kunna vara intressant är hanteringen av överskottet från statlig spelverksamhet. I flera andra länder finns exempel på hur lotterimedel används till kultur- och utbildningssatsningar.</p>
<p>I Sverige uppgick år 2006 Svenska Spels totala vinst till nära 5 miljarder kronor. 1,3 miljarder kronor av denna vinst gick till Riksidrottsförbundets verksamhet medan 435 000 kronor gick till kultursatsningar. Som en jämförelse kan nämnas att kulturen i Norge får motsvarande drygt 400 miljoner kronor från det statliga spelbolagets vinst varje år. Mottagarna är kulturfonderna för Kulturbygg, Barn & Ungdom (Frifonden) samt Skolesekken, som är en satsning på kultur i skolan.</p>
<p>Tillsammans med Kulturutredningen kommer Museikoordinatorn också att behandla frågan om vilka ytterligare alternativa källor till finansiering som skulle kunna finnas för museerna och kulturen i stort. Också i detta arbete kommer utredningen att göra jämförelser med de system som finns i andra länder.</p>
<h2>Fotografi</h2>
<p>Fotografi är ett område som aktualiserats i Museikoordinatorns samtal med centrala aktörer på fältet. Det är också ett område med en lång historia av centrala initiativ som avlöst varandra sedan 1970-talet. Ett fotomuseum har upprepade gånger diskuterats, en fotokonsulent tillsatts vid Kulturrådet och ett fotosekretariat placerats vid Nordiska museet. Ändå menar insatta bedömare att grundfrågorna kring framför allt bevarandet fortfarande är olösta.</p>
<h2>Ett komplext område</h2>
<p>De fotografiska frågorna är komplicerade eftersom de rör också många aktörer utanför museisektorn. Museerna har de absolut största samlingarna av dokumentär fotografi, men det finns också andra aktörer som har stora intressen i saken, t.ex. många arkiv, några av de stora biblioteken, samt vissa mediehus och yrkesverksamma fotografer. Till detta kommer de mer konstnärliga aspekterna på fotografi som uttrycksmedel, och svårigheten att ev. avgränsa konstfoto från andra typer av fotografiskt material.</p>
<p>Fotografin involverar vidare många av utredningens andra bearbetningsområden. Fotografi kan vara ett verktyg vid dokumentationsarbete och ställer särskilda krav på arkivering och vård. Även vid publikt tillgängliggörande av bilderna möter ett museum specifika utmaningar t. ex. i form av upphovsrättslagen.</p>
<h2>Bevarande i fokus</h2>
<p>Museikoordinatorn kommer att, inom ramen för digitaliseringsprojektet, följa det Bildprojekt som Livrustkammaren initierat och som rör all bildhantering inom myndigheten LSH. Förhoppningen är att det ska resultera i en vägledning för andra institutioners bildarbete. Inom ramen för sitt arbete med föremålsarkiven, kommer Museikoordinatorn även att uppmärksamma Bildprojektets planer på ett klimatiserat foto-magasin som kan bli till nytta för intressenter i hela museisektorn.</p>
<p>Museikoordinatorn avser också att studera de norska erfarenheterna av samordning kring kulturhistorisk fotografi. Där har Norsk ABM-utvikling tillsammans med Nasjonalbiblioteket och Preus museum bl. a. byggt upp ett fotografregister och utarbetat rekommendationer för bevarande, digitalisering och upphovsrättsfrågor.</p>
<p>Utredningen initierar i dagsläget ingen arbetsgrupp för de fotografiska frågorna, men fältet är betydelsefullt och kan eventuellt senare under utredningsperioden komma att lyftas till diskussion, inte minst som en aspekt i arbetet med digitalisering och föremålsarkiv.</p>
<h2>Publik och pedagogik</h2>
<p>Ett skärpt fokus på tillgänglighet placerar användaren i centrum och ställer hela museisektorn inför nya utmaningar. I dag gäller det inte bara fysisk tillgänglighet utan också anpassning till de många besökare som har andra behov av stöd för att kunna ta del av verksamheten. Det pedagogiska arbetet tar sin utgångspunkt i en vidare publik inriktning och strävan efter ökad öppenhet, starkare brukarfokus och breddad tillgänglighet på alla nivåer.</p>
<h2>En lång historia</h2>
<p>Då det gäller de publika och pedagogiska frågorna refererar Museerna  (SOU 1973:5) till ännu tidigare utredningar. Redan på 1950-talet konstaterades i Konstutredningen  (SOU 1956:13) behovet av ”en på moderna pedagogiska principer baserad utställningsverksamhet” och en större hänsyn till besökarnas skiftande kulturella bakgrund. En publikundersökning genomförd vid samma tid på Nordiska museet tydde på en överrepresentation för de högre socialgrupperna och bristande räckvidd utanför Stockholm. Uppgifter som dessa kom att läggas till grund för 1970-talets kulturpolitik med sitt starka fokus på att nå ut till nya grupper.</p>
<h2>Bredare publik</h2>
<p>Som Museerna  (SOU 1973:5) såg det var den viktigaste uppgiften på det publika fältet att vidga kretsen av människor som kunde ta del av museernas verksamhet. Utredningen tecknade också behovet av experimentellt utvecklingsarbete och informationsutbyte i museipedagogiska frågor både inom och utom landet.</p>
<p>Minne och bildning (SOU 1994:51) präglas av ett starkt medborgarfokus. Museerna ska verka för en bred bildning som ger människor i hela landet möjlighet att utveckla sin kunskap genom intellektuella och estetiska upplevelser. Den pedagogiska verksamheten blir i det perspektivet en av de nyckelfunktioner som konstituerar ett museum.</p>
<h2>Barnen och skolan</h2>
<p>Skolan har sedan länge varit en viktig målgrupp för många museer. Museets potential som resurs i undervisningen och god miljö för lärande upptäcks av allt fler, och det kan vara till glädje för alla åldrar. I dag finns t. ex. en världsarvsförskola vid Vitlycke museum i Tanumshede, ett brett utbud för grundskolor i hela landet och flera ambitiösa verksamheter för gymnasister t. ex. på Stockholms läns museum.</p>
<h2>Livslångt lärande</h2>
<p>Göteborgs stadsmuseum hör till dem som framgångsrikt vidgat sitt pedagogiska arbete till andra grupper än skolelever, i deras fall genom att öppna museets salar för undervisningen i svenska för invandrare. Västerås konstmuseum visar hur ett litet museum kan göra stor skillnad genom att öppna konsten för människor med funktionshinder som kanske behöver särskilt stöd för att upptäcka den. Mölndals museum är en annan liten institution som tagit sig an ett i Sverige nytt område genom att använda sina samlingar för minnesarbete i samverkan med kommunens äldreomsorg.</p>
<h2>Internationella erfarenheter</h2>
<p>I visionen om det livslånga lärandet, som drivits hårt på EU-nivå och påverkat flera av våra grannländer, är museerna en viktig aktör. Bl. a. i Storbritannien har museerna länge spelat en viktig roll i arbetet för social inclusion . Mer närliggande exempel finns i Norge där regeringen genom Den kulturelle skolesekken  vill ge samtliga  barn i grundskolan möjlighet att möta professionell konst och kultur. Ett initiativ som inspirerat den svenska regeringen att i budgetproposition för 2008 avsätta 55 miljoner kronor årligen i stimulansbidrag för satsningen Skapande skola.</p>
<p>I Danmark har regeringen avsatt drygt 40 miljoner om året 20072010 för att utveckla museernas potential som lärande miljöer för alla åldrar. För den danska regeringen är kulturarvets tillgänglighet en central prioritering. Kulturarvsstyrelsen arbetar därför med att på olika sätt stärka det pedagogiska arbetet på museerna och stödjer bl. a. publikundersökningar, forskningsinsatser och metodutveckling inom institutionerna.</p>
<h2>Följer utvecklingen</h2>
<p>Museikoordinatorn kommer att uppmärksamt följa de norska och danska initiativen, och det svenska Skapande skola, samt i dialog med fältet hävda de publika och pedagogiska perspektiven inom alla relevanta bearbetningsområden.</p>
<p>Utredningen initierar i dagsläget ingen arbetsgrupp för de pedagogiska frågorna, men fältet är centralt och kan eventuellt senare under utredningsperioden komma att lyftas till diskussion i seminarier och work-shop-möten.</p>
<h2>Möjliga samordningsfält inom centralmuseikretsen</h2>
<p>Utöver de ovan beskrivna områdena finns inom den statliga förvaltningsfamiljen samordningsmöjligheter som är intressanta att studera specifikt med bäring på staten som ägare respektive huvudfinansiär. En viktig utgångspunkten är då intresset av optimerad nytta för de skattemedel som brukas. Men där finns också önskan om bättre stöd och möjligheter till kvalitetshöjning i funktioner som upphandling, personalhandläggning m.m.</p>
<p>För den krets som har sin verksamhet i s.k. ändamålsbyggnader finns också behov av att ytterligare försöka syna den under det senaste decenniet så infekterade debatten om hyresnivåer och hyressättningsprinciper i sömmarna.</p>
<p>Flera goda exempel finns redan att ta vara på i de nedan presenterade projekten. Så t.ex. har Statens Maritima museer tillsammans med Statens historiska museer inlett ett samarbete krig gemensamma dataservrar och utbytestjänstgöringar mellan Moderna museet och Skansen har genomförts med goda resultat. Även inom området marknadsföring finns intressanta ansatser.</p>
<h2>Effektivare verksamhetsstöd inom kultursektorn</h2>
<p>Regeringen konstaterade i budgetpropositionen för 2007 att en alltför stor del av driftskostnaderna för de statliga myndigheterna går till administrativt stöd och lokaler. I budgetpropositionen för 2008 menar regeringen att utvecklingen mot stora sammanhållna myndigheter inom statsförvaltningen har lett till en administrativ effektivisering, vilket man ställer sig positiv till. När inte dessa förutsättningar föreligger går dock utvecklingen långsamt. Regeringen aviserar därför att den ska återkomma i frågan.</p>
<p>Huvudsyftet med att effektivisera och koncentrera stödjande verksamheter är att öka möjligheten för organisationens ledning att fokusera på kärnverksamheten, samtidigt som stödfunktionerna utförs på ett mer effektivt sätt, med avseende på såväl kostnader som kvalitet.</p>
<p>Den svenska kultursektorn består med några undantag av små organisatoriska enheter som i dag saknar möjligheter att utnyttja stordriftfördelar som större myndigheter kan dra nytta av. Detta visar de undersökningar av kostnadsförhållanden som Ekonomistyrningsverket (ESV) genomfört. Det finns bl.a. indikationer på att kulturinstitutionerna, i första hand centralmuseerna, har högre kostnader för stödverksamhet som t.ex. grundläggande administration än andra statliga myndigheter.</p>
<p>Frågan om samverkan mellan centralmuseerna har utretts förr men inte lett till några åtgärder. År 1981 tillsatte regeringen en kommitté för att utreda samverkan mellan de centrala museerna. Kommittén behandlade administrativa, tekniska, organisatoriska och resursmässiga aspekter av museernas verksamhet i syftet att föreslå åtgärder som kunde leda till besparingar och förbättrad service. De påföljande åren utreddes frågan ytterligare av bl.a. Statskontoret, Kulturrådets samverkansgrupp för museerna, samt utredningen Minne och Bildning. 13</p>
<h2>Teknisk utveckling möjliggör effektivisering av grundläggande administration</h2>
<p>Under senare år har grundläggande administrativa processer blivit möjliga att hantera på ett mer effektivt sätt än tidigare, framförallt som ett resultat av IT-utvecklingen. Genom automatiseringar och webbaserade lösningar kan verksamhet nu koncentreras till administrativa centra. Exempel på processer som lämpar sig för en sådan koncentration är basuppgifter inom ekonomi- och löneadministration. Ett välutvecklat standardiserat IT-stöd i kombination med personal som är specialister på sina respektive arbetsuppgifter har medfört att man i de flesta fall klarar av samma uppgifter till en oförändrad kvalitet men med en nästan halverad personalstyrka.</p>
<p>Inom näringslivet har utvecklingen mot en koncentration av basuppgifter av det aktuella slaget pågått under ett tiotal år. Man har funnit att det går att reducera kostnaderna för den berörda verksamheten med 25 – 35 procent. Sedan 4-5 år tillbaka pågår en liknande utveckling vid stora statliga myndigheter som Försvarsmakten, Försäkringskassan, Polisen, Skatteverket, Luftfartsverket och Vägverket. Motsvarande utveckling pågår även i omvärlden, bl.a. i våra nordiska grannländer Danmark och Finland.</p>
<h2>Fördelar med att koncentrera verksamhet</h2>
<p>De som arbetar med att genomföra organisationsförändringar som syftar till en koncentration av de grundläggande processer som diskuteras ovan har ofta under förändringsarbetets gång noterat att det också finns ytterligare fördelar med att koncentrera verksamhet, utöver ökad effektivitet och sänkta kostnader för hanteringen av administrativa bastjänster:</p>
<h2>Bättre kvalitet när stödverksamhet blir kärnverksamhet</h2>
<p>De fördelar som noteras vid en koncentration av de administrativa bastjänsterna kan bl.a. bestå i kvalitetshöjningar i det sätt på vilket de uppgifter som koncentreras utförs. Då administrationen blir kärnverksamhet i de administrativa centra som bildas förbättras även förutsättningarna för att utveckla denna verksamhet eftersom ett ökat fokus kan läggas på att förbättra system och kompetensutveckla personalen än vad som ofta är fallet i organisationer som har en annan kärnverksamhet.</p>
<h2>Resurser till specialiserade stödtjänster frigörs</h2>
<p>Kostnadseffektivitet och höjd kvalitet kan uppnås också för andra stödtjänster än grundläggande ekonomi- och personaladministration om dessa koncentreras. Detta gäller bl.a. stödtjänster av specialistkaraktär som juridiskt stöd för att t.ex. hantera frågor som rör upphovsrättslagstiftningen och upphandling, samt stöd inom det personaladministrativa området så som rekrytering, kompetensutveckling, rehabilitering, arbetsmiljöarbete och personalsociala frågor. Små organisationer saknar ofta specialkompetens av detta slag. Genom de vinster som koncentrationen av den grundläggande administrativa verksamheten genererar frigörs resurser som kan finansiera sådan expertis om kostnaderna delas med andra som har motsvarande behov.</p>
<h2>Stordrift ger bättre avtal</h2>
<p>Ytterligare en fördel med att koncentrera verksamhet är att de administrativa centra som bildas kommer att utgöra större kunder i förhållande till om respektive organisation skulle ha köpt varor och tjänster enskilt. Att vara en stor kund ger ökade möjligheter att pressa priserna i samband med exempelvis upphandlingar av IT. Många avtal om tjänster inom IT - området är utformade på ett sådant sätt att de består av en fast och en rörlig del, som oftast bestäms av verksamhetsvolymen. Denna konstruktion av avtalen missgynnar således små kunder och gynnar stora eftersom stora kunder i allmänhet förbrukar större volymer.</p>
<h2>Minskad sårbarhet och ökad professionalisering</h2>
<p>Erfarenheter visar vidare att verksamheten i små organisationer ofta är sårbar eftersom endast några få personer behärskar de olika administrativa rutinerna som krävs för att organisationen skall fungera. Vid semestrar, sjukdom och annan frånvaro får detta därför stora konsekvenser för organisationen. Större organisationer har i allmänhet bättre förutsättningar att organisera sig på ett sätt som minskar denna typ av sårbarhet. Fler personer som arbetar med liknande uppgifter medför även större möjligheter till ett professionellt utbyte och på sikt mer kvalificerade medarbetare.</p>
<h2>Farhågor om förlorad kontroll</h2>
<p>Att koncentrera verksamheter uppfattas inte alltid som något positivt. En invändning mot att koncentrera verksamheter är att det kan finnas en risk för att den organisation, t.ex. en myndighet, som ska betjänas med stödtjänsterna förlorar möjligheten till inflytande och kontroll över stödverksamheten, i den mån den förläggs till nya centra utanför myndigheten. I projektet kommer Museikoordinatorn att undersöka vilka ytterligare nackdelar som kan finnas med att koncentrera verksamhet och vilka åtgärder, exempelvis avseende styrning och organisation, som kan vidtas för att undvika att koncentrationen får negativa konsekvenser.</p>
<h2>Behov av underlag för ställningstaganden</h2>
<p>Mot den bakgrund som tecknas ovan har utredningen i samarbete med Ekonomistyrningsverket (ESV) inlett ett projekt som syftar till att kartlägga och analysera omfattningen och kostnaderna för grundläggande administration samt förekomsten och behovet av stödtjänster av specialistkaraktär. (Se vidare en närmare beskrivningen av projektet i bilaga 4.) I den mån kartläggningen ger grund för detta kommer även utredningen att skissera scenarion på hur en ökad samordning av de aktuella områdena skulle kunna åstadkommas.</p>
<h2>Fastighetsförvaltning</h2>
<p>Statens fastighetsverk (SFV) ansvarar sedan början av 1990-talet för bl.a. förvaltningen av statliga fastigheter som hör till det nationella kulturarvet. Bland dessa fastigheter återfinns bl.a. de statliga centralmuseernas byggnader, med undantag för sådana stiftelsemuseer som själva äger och förvaltar sina fastigheter.</p>
<p>I enlighet med sitt uppdrag ska Statens fastighetsverk förvalta statens fastigheter så att deras värde bibehålls och om möjligt ökar. Kultur- och miljövärden i verkets fastighetsbestånd ska brukas, bevaras, förädlas och levandegöras.</p>
<p>Frågan om hyressättningen och kompensationen för höjda hyror för centralmuseerna har diskuterats och debatterats det senaste decenniet. År 2001 genomförde Riksdagens revisorer en granskning av hyressättning och förvaltning av statens ändamålsfastigheter . Granskningen resulterade i en skrivelse till riksdagen vilken föranledde riksdagen att göra ett tillkännagivande till regeringen med uppmaningen att tillsätta en utredning i syfte att få till stånd en hållbar och för alla intressenter acceptabel lösning på frågorna om hyressättningsprinciper för statens ändamålsfastigheter . Hösten 2002 tillsatte regeringen en utredning, Ändamålsfastighetskommittén 21 . Utredningen lämnade sitt slutbetänkande våren 2004 .</p>
<p>Riksdagen har vid två senare tillfällen gjort tillkännagivanden till regeringen med anledning av kulturinstitutionernas hyror. Med anledning av dessa har regeringen vidtagit flera åtgärder. I den ekonomiska vårpropositionen för 2006 föreslog regeringen att anslaget för centrala museer skulle ökas med 4 000 000 kr. Med anledning av riksdagens synpunkter lämnar regeringen numera också en beskrivning av hur omräkningen av myndigheternas anslag för priser och löner (PLO-omräkning) går till. I syfte att bl.a. öka förutsättningarna för kulturinstitutioner som exempelvis museer att uppträda som jämbördiga motparter i hyresförhandlingar med Statens fastighetsverk har regeringen ändrat reglerna i flera förordningar . Som ett resultat av förändringen av reglerna, som träder i kraft den 1 november 2007, kommer myndigheter genom Ekonomistyrningsverket (ESV) dels att erbjudas visst stöd i lokalförsörjningsfrågor, dels att få bättre underlag om hyresnivåer och hyreskostnader inom den statliga sektorn. Det ökade stödet till myndigheterna innebär enligt regeringen att de kommer att stärkas i sin roll som hyresgäster. Samtidigt kommer regeringen att lö-</p>
<p>Hyresgästen har en stark anknytning till byggnaden och har kommit att förknippas med byggnaden och därför saknar rådighet över sin lokalförsörjning. En ändamålsbyggnad omfattar även sådana byggnader där byggnadens egenskaper är av sådant slag att den inte utan omfattande ombyggnad kan användas för något annat ändamål. SOU 2004:28, s. 14-15. pande erhålla mer fyllig information från ESV om hur statens kostnader för lokaler utvecklas över tiden och orsakerna till detta.</p>
<p>Regeringen bedömer vidare att de principer som i dag ligger till grund för hyressättningen i allt väsentligt bidrar till ökad effektivitet i fastighetsförvaltningen och myndigheternas lokalförsörjning. Mot denna bakgrund har regeringen för närvarande inte för avsikt att förändra de grundläggande principerna för hyressättningen för statliga myndigheter. I de fall justeringar krävs finns det enligt regeringen utrymme för detta inom befintligt system, t.ex. för de fem kulturinstitutioner som, i enlighet med regeringens beslut, sedan några år tillbaka har kostnadsliknande hyra.</p>
<p>Museikoordinatorn kommer att söka kartlägga och belysa de svårigheter beträffande de tillämpade hyresmodellerna som museer kan uppfatta kvarstår efter de åtgärder regeringen vidtagit. Kartläggningen kommer även att innehålla en analys av förhållandet mellan centralmuseernas hyres- och verksamhetskostnader.</p>
<p>Berörda museer, Centralmuseernas samarbetsråd (CMS), Statens fastighetsverk (SFV), Ekonomistyrningsverket (ESV), Finansdepartementets och Kulturdepartementets tjänstemän kommer att utgöra viktiga diskussionsparter i utredningens arbete.</p>
<h2>Marknadsföring/säljplattform/ museerna som del av en större helhet</h2>
<p>Uppfattningarna inom centralmuseikretsen om behov och nytta av samverkan inom marknadsföringsområdet är mycket delade. För många ses marknadsföringen som en strikt institutionsrelaterad uppgift med undermeningen ”vi konkurrerar med varandra”. Andra ser snarare museerna som en grupp att ställa i relation till konkurrensen på en bredare marknad inom nöjes- och fritidsutbudet.</p>
<p>Till den senare skaran hör Skansen och Statens maritima muser som är i färd med att etablera ett utvecklingsprojekt av win-win karaktär. Projektet rör primärt upphandling av utvärdering och förslag till gemensam marknadsföring för Vasamuseet och Skansen.</p>
<p>De båda museerna hoppas kunna dra nytta av både sin fysiska närhet och olikheterna i verksamhet, målgrupper och publiksäsong. Men ambitionen är också att bredare analysera samarbetsfördelar vad beträffar information och marknadsföring, samt att inte minst söka finna konkreta och kreativa förslag till ”nytänk” som leder till stärkta varumärken och tillflöde av nya målgrupper.</p>
<p>Med likartade ambitioner finns också inom Stockholmskretsen av museer ett embryo till vidare plattformstänkande där Armémuseum, Statens historiska museer och Statens maritima museer bildat en arbetsgrupp för att bereda frågan vidare.</p>
<p>Inom Världskulturmuseet pågår översyner med inriktning mot en högre grad av gemensamma funktioner för samtliga fyra ingående museer.</p>
<p>Museikoordinatorn avser att följa vidareutvecklingen av dessa initiativ i samverkan med de nämnda museerna i syfte att ta till vara de erfarenheter som görs med siktet inställt på en vidgad krets av aktörer. Inte minst är siktet på ”nytänk” något som ska ges prioritet.</p>
<h2>Forskningsfrågornas särställning i beredningshänseende</h2>
<p>Ett för museerna väsentligt område som måste hanteras med förtur och inte kan följa tidplanen för Museikoordinatorns uppdrag är forskningsfrågorna. Eftersom framtagande av strategier och underlag inom detta område har en kortare tidshorisont med en planerad forskningsproposition redan under våren 2008 kommer Kulturdepartementet att ha behov av underlag i ett tidigare skede än vad som framgår av utredningarnas direktiv.</p>
<p>Forskningen har varit en central och omdiskuterad fråga i flera decennier. Det kan hävdas att behoven är lika stora i dag som på 1960-talet, men samhället har förändrats så mycket att det ändå inte är detsamma som efterfrågas.</p>
<p>Kring 1970 ansågs det t. ex. självklart att sektorns behov av forskning borde lösas på de centrala museerna. I Museerna (SOU 1974:5) framhölls som ett huvudproblem att museernas anställda fått alltmer begränsat utrymme för forskning inom sina tjänster. Som utredningen såg det måste det vetenskapliga arbetet i fortsättningen läggas över på tjänstemän med renodlade dokumentations- och forskaruppgifter.</p>
<p>I Kulturrådets Museiförslag (1986:3) framfördes ånyo tanken att det borde inrättas forskartjänster vid vissa centrala museer. Sådana tjänster sågs som en förutsättning för att museerna skulle kunna ägna sig åt grundläggande inomvetenskapligt relevant forskning men Kulturrådet lade inga förslag på forskningsområdet utan hänsköt frågan till vidare analys och diskussion. För övrigt fastslogs att de centrala museerna hade ansvar för att bedriva eget utvecklingsarbete samt borde främja den akademiska forskningen genom att tillgängliggöra sitt material, redovisa sina forskningsbehov och sprida forskningsinformation till omvärlden.</p>
<p>Som ett konkret led i stärkandet av forskarkompetensen på museerna startade 2002 en forskarskola på Nordiska museet som ett femårigt projekt med stöd av Riksbankens jubileumsfond och Kungliga Vitterhetsakademien. Detta som ett svar på en forskningsrelaterad fråga som engagerat flera centrala aktörer i sektorn, nämligen bristen på disputerade forskare i museerna.</p>
<p>Ett kompletterande initiativ har därefter tagits av Riksbankens Jubileumsfond som fr.o.m. 2007 inrättat en ny stödform riktad mot nydisputerade akademiker för post-dok-tjänster på bl. a. museer.</p>
<p>Eftersom forskningsfrågorna rör både museerna och kultursektorn som helhet, såsom delar av det humanistiska forskningsfältet, är gemensam beredning med den Kulturpolitiska utredningen en förutsättning.</p>
<p>Kulturdepartementet gav i juni 2007 de centrala museerna i uppdrag att formulera kunskapsstrategier för perioden 2009-2012. Särskild vikt läggs i uppdraget vid internationella perspektiv, utvecklingsbehov och samverkan med universitet och andra externa aktörer.</p>
<p>Museikoordinatorn har därför som första steg tagit initiativ till en work-shop för centralmuseerna kring detta regeringsuppdrag – ett möte där också Kulturutredningens sekretariat liksom Kulturdepartementets forskningshandläggare inbjudits att delta.</p>
<p>Väsentliga inspel i den fortsatta beredningen är självfallet utvärdering av den riksbanksfinansierade forskarskolan vid Nordiska museet liksom de förslag till vidareutveckling som diskuteras bland dess initiativtagare.</p>
<p>Likaså bör i sammanhanget föras in erfarenheterna av initiativet Museion i Göteborg, liksom uppföljande diskussioner relaterade till den internationella konferens på temat Research and Museums som med stöd av Riksbankens jubileumsfond arrangerades av Vitterhetsakademien, Vetenskapsakademien, Nationalmuseum och Nobelmuseet i maj 2007.</p>
<p>En ambition och prioritering i höstens arbete kommer följaktligen att vara insatser som har potential att ge museifrågorna tyngd i det underlag som tas fram inför forskningspropositionen.</p>
<h2>Ambition för slutresultat februari 2009</h2>
<p>Inom ramen för Kulturutredningens arbete tas underlag fram för beslut i nedanstående sektorsövergripande frågor. Ställningstaganden och förslag rörande museerna kommer därför att utarbetas och presenteras som en del av deras rapport redan i december 2008. Frågor som då kommer att tas upp rör:</p>
<p>• mål</p>
<p>• roll- och ansvarsfördelning</p>
<p>• organisation/ förvaltningsmodell</p>
<p>• resursbehov</p>
<p>Inom den snävare ramen för museerna specifikt är Museikoordinatorns ambition att i slutrapporten 15 februari 2009 ha tagit fram och förankrat:</p>
<p>• en pilotprocess för framtagande av en gemensam plattform där information om kulturmiljö,  musei-, arkiv- och bibliotekssamlingar skall vara tillgänglig via en gemensam sökmotor</p>
<p>• en policy och riktlinjer för föremålsarkiv inklusive ett antal pilotstudier</p>
<p>• en policy och riktlinjer för depositioner och lån</p>
<p>• en etablerad bas för informationsutbyte i internationella frågor och  EU-stödsarbete</p>
<p>• en etablerad bas för fortbildningsfrågor</p>
<p>• ett pilotprojekt kring samordnad och utvecklad marknadsföring</p>
<p>• underlag för beslut rörande ev. samordning av ekonomiadministration och stödfunktioner</p>
<p>• en genomlysning av den konflikt som synes råda rörande fastighetsförvaltning och hyresfrågor</p>
<p>• underlag för eventuella ytterligare samordningsområden som kan komma upp i Kulturutredningens arbete</p>
<h2>Arbetsprocess fram till 2009</h2>
<p>Det fortsatta arbetet under hösten 2007 kommer att koncentreras på att utarbeta och i omvärlden förankra arbetsplaner för de projekt vi avser att driva. Därvid ska också etableras de redan nu i samtal med berörda museer skisserade arbets- och referensgrupperna.</p>
<p>Arbetet kommer att omfatta såväl rena utredningsarbeten som verksamhetsbaserade seminarier och work-shops samt diskussioner och erfarenhetsutbyte med företrädare på lednings- och styrelsenivå i inriktnings- och strukturfrågor.</p>
<p>Samarbetet med Kulturutredningen kommer att vara av avgörande betydelse. En samlokalisering av våra sekretariat som ytterst angelägen för ett användbart resultat i båda uppdragen.</p>
<p>För de arbets- och referensgrupper som är förutsedda har inledande kontakter tagits i syfte att få så bred sammansättning som möjligt och hittills tillfrågade institutioner har ställt sig positiva till medverkan</p>
<p>För att ge koordinatorsuppdraget extra tyngd och museicheferna stöd i deras prioriteringar kan ett generellt regleringsbrevsuppdrag om behovet av medverkan från berörda institutioner i utredningarnas arbete vara en fråga att överväga.</p>
<h2>Museer med statliga anslag / bidrag Museer med direkt verksamhetsstöd från Kulturdepartementet</h2>
<p>De statliga museimyndigheterna har stöd från Kulturdepartementet på anslag 28:27. År 2007 uppgår anslaget enligt regleringsbrev till 838 556’.</p>
<p>• Arkitekturmuseet</p>
<p>• Livrustkammaren och Skoklosters slott med Stiftelsen Hallwylska museet</p>
<p>• Moderna museet</p>
<p>• Naturhistoriska riksmuseet</p>
<p>• Statens försvarshistoriska museer - Armémuseum och Flygvapenmuseum</p>
<p>• Statens historiska museer - Historiska museet och Kungliga myntkabinettet med Tumba bruksmuseum</p>
<p>• Statens maritima museer - Marinmuseum, Sjöhistoriska museet och Vasamuseet</p>
<p>• Statens museer för världskultur - Etnografiska museet, Medelhavsmuseet, Världskulturmuseet & Östasiatiska museet</p>
<p>• Statens musiksamlingar - Musikmuseet, samt Statens musikbibliotek och Svenskt Visarkiv</p>
<p>Fyra stiftelser får stöd på anslag 28:28, år 2007 totalt 217 615’ som betalas ut via Kammarkollegiet.</p>
<p>• Arbetets museum</p>
<p>• Nordiska museet med Julita gård</p>
<p>• Skansen</p>
<p>• Tekniska museet</p>
<p>Vissa museer får direkt stöd från Kulturdepartementet enligt årliga regeringsbeslut på anslag 28:30. Anslaget uppgår enligt 2007 års regleringsbrev till 54 323’ och betalas ut via Kammarkollegiet.</p>
<p>• Dansmuseet</p>
<p>• Stiftelsen Föremålsvård i Kiruna</p>
<p>• Föreningen Svensk Form</p>
<p>• Judiska museet</p>
<p>• Millesgården</p>
<p>• Nobelmuseet</p>
<p>• Röhsska museet</p>
<p>• Stiftelsen Rooseum</p>
<p>• Strindbergsmuseet</p>
<p>• Sveriges Teatermuseum/Drottningholms teatermuseum</p>
<p>• Zornsamlingarna</p>
<h2>Regionala museer med indirekt verksamhetsstöd via Kulturrådet</h2>
<p>Regionala museer får statsbidrag via Kulturrådet på anslag 28:29. Stödet uppgår 2007 till 144 728’. Bidragsberättigade museer i Skåne får enligt särskild överenskommelse sitt stöd om 9 539’ (på samma anslag) via Riksantikvarieämbetet.</p>
<p>• Blekinge museum</p>
<p>• Dalarnas museum</p>
<p>• Göteborgs museer</p>
<p>• Hallands länsmuseer</p>
<p>• Halmstad och Varberg</p>
<p>• Jämtlands läns museum</p>
<p>• Jönköpings läns museum</p>
<p>• Kalmar konstmuseum</p>
<p>• Kalmar läns museum</p>
<p>• Länsmuseet Gävleborg</p>
<p>• Länsmuseet på Gotland</p>
<p>• Länsmuseet Västernorrland</p>
<p>• Malmö museer</p>
<p>• Nordiska Akvarellmuseet</p>
<p>• Norrbottens museum</p>
<p>• Smålands museum i Växjö</p>
<p>• Stockholms läns museum</p>
<p>• Stockholms stadsmuseum</p>
<p>• Sörmlands museum</p>
<p>• Upplandsmuseet</p>
<p>• Värmlands museum</p>
<p>• Västarvet - Bohusläns museum, Naturhistoriska museet i Göteborg, Regionmuseum Västra Götaland och Västergötlands museum</p>
<p>• Västerbottens museum</p>
<p>• Västmanlands läns museum</p>
<p>• Örebro läns museum</p>
<p>• Östergötlands länsmuseum</p>
<h2>Museer med statligt stöd från andra källor än Kulturdepartementet</h2>
<p>Övriga statligt finansierade museer är framför allt universitetsmuseer som i huvudsak finansieras inom Utbildningsdepartementets anslag, samt verksmuseer och motsvarande som får stöd via sina respektive moderorganisationer.</p>
<p>Universitetsmuseer:</p>
<p>• Biologiska museerna, Lund</p>
<p>• Evolutionsmuseet, Uppsala</p>
<p>• Linnéminnen i Uppsala</p>
<p>• Lunds universitets antikmuseum</p>
<p>• Lunds universitets historiska museum (LUHM)</p>
<p>• Museum Gustavianum, Uppsala</p>
<p>Verksmuseer och motsvarande:</p>
<p>• Àjtte, svenskt fjäll- och samemuseum</p>
<p>• Gripsholms slott</p>
<p>• Karlsborgs fästningsmuseum</p>
<p>• Kungliga Husgerådskammaren</p>
<p>• Polismuseet</p>
<p>• Postmuseet</p>
<p>• Riksidrottsmuseet</p>
<p>• Skattkammaren på Kungliga slottet</p>
<p>• Sveriges Fängelsemuseum</p>
<p>• Sveriges Järnvägsmuseum</p>
<p>• Tullmuseum</p>
<p>• Vaxholms fästningsmuseum</p>
<p>• Vägverkets museum, Pylonen</p>
<h2>Projekt om verksamhetsstöd inom kultursektorn Projektets mål och genomförande</h2>
<p>Mot den bakgrund som tecknas i lägesrapporten kommer museikoordinatorn att genomföra ett projekt där förutsättningarna för att koncentrera stödfunktioner för i första hand centralmuseerna, men även kulturmyndigheterna i stort att undersökas.</p>
<p>Den effekt som projektet har som mål att åstadkomma är att på grundval av en kartläggning av stödverksamheten vid de statliga kulturinstitutionerna, med fokus på centralmuseerna, utforma ett förslag på hur en koncentration av den administrativa verksamheten skulle kunna se ut. Målet är att sänka kostnaderna för basadministrationen med minst 25 procent samtidigt som kvaliteten på det utförda arbetet är oförändrad eller förbättras. Ytterligare ett mål är att en del av dessa resurser ska kunna användas till gemensamma stödtjänster av specialistkaraktär i syfte att höja kvaliteten i de berörda institutionernas verksamhet, genom att de får tillgång till kompetens som de inte haft tidigare.</p>
<p>Projektet kommer att genomföras i två steg: 1. I ett första steg kommer projektet att kartlägga kostnader och antalet medarbetare för stödfunktionerna i ett antal statliga kulturinstitutioner. Även om kartläggningens fokus kommer att ligga på centralmuseerna omfattar den även andra kulturmyndigheter. Syftet med detta är att åstadkomma ett referensmaterial som kan användas för bredare jämförelser.</p>
<p>Kartläggningen kommer dels att omfatta kostnaderna för de administrativa bastjänster som kan standardiseras, t.ex. löne- och fakturahantering, dels förekomsten och behovet av administrativ specialkompetens, t.ex. i form juridiskt stöd för att t.ex. hantera frågor som rör upphovsrättslagstiftningen och upphandling, samt stöd inom det personaladministrativa området så som rekrytering, kompetensutveckling, rehabilitering, arbetsmiljöarbete och personalsociala frågor. 2. I den mån kartläggningen visar att det finns en möjlighet att optimera kostnader och kvaliteten i stödfunktionerna på ett bättre sätt än vad som görs idag, kommer projektet att i ett andra steg diskutera olika scenarion för hur en koncentration av den aktuella verksamheten inom den statliga kultursektorn skulle kunna utformas.</p>
<h2>Berörda arbetsområden</h2>
<p>De funktioner som i första hand omfattas av projektet är - Ekonomiadministratrationlöpande registreringar och utvecklingsinriktat arbete avseende styrning m.m. - Personalfunktionenlöpande löne- och personaladministration och personalstrategiskt arbete såsom rekrytering, kompetensutveckling, systematiskt arbetsmiljöarbete, organisationsutveckling samt personalsocialt arbete. - Allmänt juridiskt stöd inklusive upphandling - Inköplöpande inköp av exempelvis kontorsmaterial - Telefoni och ITväxeltjänster och driftssupport - Vaktmästerilokalunderhåll och övrig intern service - Registratur och arkivering</p>
<h2>Tidplan och organisation</h2>
<p>Projektarbetet inleds vid månadsskiftet oktober/november 2007 och beräknas avslutas i mitten av april 2008.</p>
<p>Projektet är ett samarbete mellan Museikoordinatorn och Ekonomistyrningsverket (ESV). ESV redogör för det planerade samarbetet med Museikoordinatorn i sin rapport Gemensamma lösningar för effektivare administration  (ESV 2007:33).</p>
<h2>Statsanslag/bidrag till museerna 2006</h2>
<h2>Statsanslag/bidrag till museerna 2006 33  (Tusental kronor)</h2>
<p>Källa: Myndigheternas/stiftelsernas årsredovisningar för 2006 med undantag för universitets- och verksmuseerna, samt anslag 28:29 och 28:30 där utfallet tagits ur prop. 2007/08:1. Uppgifter som gäller universitets- och verksmuseer har inhämtats från respektive institution. *  I sammanställningen av universitets- och verksmuseer ingår följande institutioner: Ajtte svenskt fjäll- och samemuseum</p>
<p>Bildmuseet</p>
<p>Botaniska trädgården, Lunds universitet Gamla Uppsala museum Glimmingehus</p>
<p>Gripsholms slott</p>
<p>Gustav III:s Antikmuseum</p>
<p>Karlsborgs Fästningsmuseum</p>
<p>Kungl Husgerådskammaren med Bernadottebiblioteket Linnéminnena & Botaniska trädgården i Uppsala Lunds universitets antikmuseum</p>
<p>Lunds universitets historiska museum (LUHM) Lunds universitetsmuseum</p>
<p>Museum Gustavianum, Uppsala Museum Tre kronor Polismuseet (uppgift för 2007) Postmuseum Riksidrottsmuseet Skattkammaren på Kungl slottet Skissernas museum, Lund Sveriges Fängelsemuseum</p>
<p>Sveriges Järnvägsmuseum, Gävle/Ängelholm</p>
<p>Tullmuseum</p>
<p>Vaxholms Fästnings Museum</p>
<h2>Policy och rekommendationer för webbpublicering av fotografi</h2>
<p>Museernas material har samlats in och bevarats för att användas. Samlingarna har en enorm potential för bland annat forskning, utställningsproduktion och lärande. Många är intresserade av de föremål, konstverk och andra bilder som museerna förvaltar. För att materialet ska komma till glädje och nytta bör det bli mer tillgängligt. Ett centralt steg i detta arbete är att göra det lättare för dem som letar att hitta det de söker.</p>
<p>Museikoordinatorns strävan är att så mycket som möjligt av museernas material ska vara tillgängligt för så många som möjligt. I projektet K-samsök, finns nu en webbservice som kan förmedla information och data mellan museer och andra användare. För att den ska fungera optimalt krävs en öppen hållning hos informationsägarna och en tydlig prioritering av den publika tillgängligheten.</p>
<p>Som stöd i arbetet har Museikoordinatorn här sammanställt rekommendationer rörande de begränsningar som följer av svensk lagstiftning om personuppgifter och upphovsrätt.</p>
<h2>Varför finns det en personuppgiftslag?</h2>
<p>Avsikten med personuppgiftslagen (PUL) är att skydda nu levande personer mot kränkande sammanställning och publicering av uppgifter om dem. Särskilt riktar lagen in sig mot de fall då uppgifterna kan uppfattas som förtal, förolämpning, förföljelse eller skandalisering. Lagen gäller oavsett vem som samlat informationen och i synnerhet för data av personlig eller privat karaktär.</p>
<p>Lagen stadgar att man får behandla personuppgifter utan de registrerades samtycke bl.a. om det krävs för att en arbetsuppgift av allmänt intresse ska kunna genomföras, och i det fall den personuppgiftsansvariges intresse efter en avvägning bedöms väga tyngre än de registrerade personernas.</p>
<p>• Lagen avser med personuppgifter all slags information som direkt eller indirekt kan knytas till en nu levande individ. PUL gäller alla typer av material, även fotografier kan vara personuppgifter. Centrala begrepp i PUL är harmlösa respektive kränkande uppgifter och ostrukturerad respektive strukturerad information. Kategorierna kan tolkas såhär:</p>
<p>• Harmlösa uppgifter är sådan information som den registrerade typiskt sett inte upplever som kränkande. Sådana uppgifter får normalt publiceras utan samtycke, även om kränkning inte kan bedömas schablonmässigt. Det som uppfattas som oproblematiskt av en person kan vara kränkande för en annan.</p>
<p>• Kränkande uppgifter kan röra sådant som etnisk tillhörighet, religiös och politisk övertygelse, medlemskap i fackförening eller uppgifter om hälsa och sexualitet. Sådana uppgifter får normalt  inte  publiceras utan den registrerades samtycke. En bedömning måste dock göras i varje enskilt fall och då väga in i vilket sammanhang uppgifterna förekommer, för vilket syfte de behandlas och vilken spridning de får.</p>
<p>• Ostrukturerad information betecknar personuppgifter i t.ex. löptext, ljud och bild. Den omfattas av undantagen i den reviderade PUL  (2007-01-01) och kräver därför inte samtycke från berörda personer.</p>
<p>• Strukturerad information avser data som ordnats i register eller på annat sätt så att man enkelt kan sammanställa olika uppgifter, till exempel namn med personnummer och bostadsadress.</p>
<p>Museikoordinatorns uppfattning är att större delen av de personuppgifter museerna förvaltar är i lagens mening både harmlösa och ostrukturerade. Merparten av materialet bör alltså utan problem kunna tillgängliggöras via webben.</p>
<h2>Museikoordinatorn rekommenderar den svenska museisektorn att vid webb-publicering av personuppgifter beakta följande:</h2>
<p>1. När det gäller föremålsupplysningar kan museerna utgå ifrån att de typiskt sett inte är kränkande. Den som sålt, skänkt eller testamenterat material till ett museum kan i normalfallet förutsättas vara stolt över det. Därmed finns inga hinder för att offentliggöra namn och andra relevanta uppgifter om föremålens proveniens, åtminstone rörande det äldre materialet. 2. Historiska och dokumenterande fotografier som ett museum lägger ut på webben betraktas enligt PUL som ostrukturerad information. Någon regel om krav på samtycke finns inte vid behandling av personuppgifter av sådant material, men tänk ändå på att vara försiktig med känsliga uppgifter. 3. PUL ger ett visst skydd för personerna som avbildas på ett fotografi,  om de är igenkännliga . Fotografier på icke namngivna små barn från 1950-talet är t.ex. normalt inte skyddade enligt PUL. 4. Uppgifter om avlidna personer saknar normalt skydd enligt PUL. Allt material som är äldre än 100 år bör, med stöd av fallet Anbytarforum (se nedan), kunna publiceras fritt. Även något yngre material faller utanför PUL:s tillämpning, om det t.ex. rör bilder av vid fotograferingen äldre människor. 5. PUL gäller oavsett eventuell internetpublicering. Reglerna i PUL är giltiga även för ett museums eget intranät, databaser och andra interna register.</p>
<p>Det finns få exempel på utdömda straff för brott mot PUL. Enligt Datainspektionen rör de domar som ändå fallit grova övertramp som lika gärna kunde ha fällts som förtal, olaga hot eller hets mot folkgrupp. Det omtalade fallet Anbytarforum ledde t.ex. inte till straff eller skadestånd för Sveriges Släktforskarförbund.</p>
<h2>Fallet Anbytarforum</h2>
<p>För några år sedan fick Datainspektionen in en anmälan mot det diskussionsforum på nätet som drivs av Sveriges Släktforskarförbund. På Anbytarforum diskuterar släktforskare sina fynd, ställer frågor och bidrar med upplysningar som struktureras under rubriker som urmakare och sappörbataljon, Ljusdal och Polen. Materialet är mycket omfattande och har hundratals trådar (ett slumpvis valt dygn 2008-06-23 inkommer 222 poster på 85 olika sidor). Några privatpersoner ansåg att forumet var kränkande och rasistiskt och Datainspektionen prövade ärendet under hösten 2005.</p>
<p>Datainspektionens granskning av forumet ledde till kritik på tre (3) punkter. De gällde bl.a. rubrikerna Brott och straff/Historiska brottslingar, Etniska grupper/Särskilda forskningsområden och Kändisars härkomst/ Kända personers härkomst. Släktforskarförbundet fick inget gehör för idén att webbplatsen borde omfattas av lagens undantag för journalistiska ändamål. I stället fick förbundet lova att anpassa sin policy till PUL framför allt genom en förtydligad generalklausul med skärpt hundraårsgräns.</p>
<p>I dag publiceras uppgifter om brott bara om de begåtts för mer än hundra år sedan, uppgifter om (nu levande) kända personer bara om de själva på ett tydligt sätt offentliggjort dem, och uppgifter om t.ex. romska och judiska släkter bara om de saknar anknytning till nu levande personer.</p>
<p>Anbytarforums överträdelse ledde alltså inte till bestraffning eller skadestånd. Släktforskarförbundet fick en sträng tillsägelse och rättade sig efter den.</p>
<p>Den risk en institution eventuellt tar genom att publicera personuppgifter måste vägas mot de positiva möjligheter som öppnas. Akademiska forskare och lokalhistoriker hittar källmaterial, släktforskare hittar anor, museets webbplats blir mer intressant och får fler besök, materialet blir mer använt och fler uppfattar museet som en viktig kunskapskälla i samtiden.</p>
<p>För säkerhets skull bör museet notera att:</p>
<p>• Lagens skrivningar om indirekt koppling till nu levande personer gör det potentiellt mer känsligt att publicera uppgifter om personer med ovanliga namn. Museerna bör här uppmärksamma möjligheten att blockera vissa sökord, i synnerhet om det kommer in synpunkter rörande ovanliga namn.</p>
<p>• Det är viktigt att beakta folks reaktioner. Museet bör ha god beredskap för att med kort varsel rätta eventuellt missvisande och felaktiga uppgifter eller helt avlägsna text/bilder om det skulle komma in klagomål från berörda personer.</p>
<p>• Samtida material ställer högre krav än historiskt. Museet bör säkra samtycke till publicering från t.ex. informanter i samtidsdokumenterande projekt. Även i samband med nyförvärv av föremål och annat material bör museet säkra tillstånd till eventuell framtida bild/namnpublicering.</p>
<h2>Varför finns det en upphovsrättslagstiftning?</h2>
<p>Avsikten med upphovsrättslagen är att erbjuda ett tydligt regelverk och på det viset fungera som ett stöd för nyskapande av konst och kultur. Lagen ska säkra att upphovsmän, som till exempel konstnärer och fotografer, har kontroll över sina verk och får ersättning för nedlagt arbete.</p>
<p>Upphovsrätten skyddar formen – upphovsmannens personliga sätt att uttrycka något – men inte motiv, fakta eller idéer i innehållet. Lagen om upphovsrätt skyddar många olika slag av litterära och konstnärliga verk. Här diskuteras endast området fotografi.</p>
<p>Upphovsrättslagen gör skillnad på fotografiskt verk och fotografisk bild. Lagen hanterar dels ideell och dels ekonomisk rätt. Kategorierna kan definieras såhär:</p>
<p>• Fotografiskt verk avser fotografi som kan sägas ha verkshöjd.</p>
<p>• Fotografisk bild avser alla andra fotografier.</p>
<p>• Den ideella rätten är icke förhandlingsbar och kan inte överlåtas. Den står för upphovsmannens rätt till namngivning samt skydd mot kränkande användning eller ändring (t.ex. beskärning, retuschering eller kolorering) av ett fotografi.</p>
<p>• Den ekonomiska rätten utgår från upphovsmannens ensamrätt till verket. Ersättningsrätt följer om upphovsmannen väljer att upplåta sin förfoganderätt över verket till någon annan. Rättighetshavare kan i sådant fall vara en beställare eller någon annan som genom köp, gåva, arv eller testamente övertagit rättigheterna från upphovsmannen. De kommersiella villkoren är alltid en förhandlingsfråga mellan upphovsman eller annan rättighetshavaren och den som vill använda fotografiet.</p>
<h2>Museikoordinatorn rekommenderar den svenska museisektorn att vid webbpublicering av fotografi beakta följande:</h2>
<p>1. Upphovsmannens namn ska  alltid  uppges i samband med publicering. 2. Det finns helt fritt material. Alla fotografiska bilder, det vill säga fotografier som inte har verkshöjd, som framställts före den 1 januari 1969 är enligt lagen fria att använda. 3. Fotografiska verk är enligt lagen skyddade 70 år, räknat från året efter upphovsmannens dödsår. Det betyder, just nu, att verk som framställts av en fotograf som avled 1938 (eller tidigare) är helt fria att använda. 4. Fotografiska bilder som framställts efter den 1 januari 1969 är enligt lagen skyddade 50 år efter framställningsåret. Fotografiska bilder från 1969 blir alltså fria att använda år 2020. 5. För beställda fotografier som framställts före den 1 juli 1994 gäller fortfarande äldre regler innebärande att beställaren – kanske en tidning, en förening eller ett företag – om inget annat särskilt avtalats, äger de ursprungliga rättigheterna. I det fall den beställande organisationen lagts ned eller köpts upp bör ett museum inför publicering spåra processen för att kunna fastställa den nuvarande rättighetshavaren. 6. För fria fotografier, enligt ovan, finns inte längre någon ekonomisk upphovsrätt. Den som äger sådant material kan ta betalt av andra användare för tillhandahållande eller framtagning, men inte för upphovsrätten som är utslocknad. 7. Uppgifter om fotografer och dödsår kan sökas i Fotosekretariatets fotografregister. Ytterligare uppgifter om rättighetshavare kan sökas via bl.a. Svenska Fotografers Förbund (SFF), Bildkonst Upphovsrätt i Sverige (BUS), Skatteverket och Bolagsverket. 8. För ekonomisk ersättning till upphovsmannen råder alltid full avtalsfrihet. Ett museum kan i varje enskilt fall välja att sluta direkt överenskommelse med upphovsman eller annan rättighetshavare, alternativt vända sig till den organisation som eventuellt företräder upphovsmannen. 9. Material utan känd upphovsman kan publiceras under förutsättning att museet försökt identifiera fotografen, samt tydligt deklarerar sin ambition och avsikt att klarera rättigheter och ekonomisk ersättning om en rättighetshavare hör av sig. Om museet bedömer att det finns goda skäl att publicera materialet, gör så här:</p>
<p>• Försök identifiera och hitta en upphovsman. Dokumentera processen. För vidare råd se Memorandum of Understanding on Diligent Search Guidelines for Orphan Works, ett dokument utarbetat inom ramen för Europeiska kommissionens projekt Europeana/edl (European Digital Library).</p>
<p>• Om ni inte hittar upphovsmannen, lägg ut materialet ändå med texten ”Fotograf: okänd” på varje bild.</p>
<p>• Formulera en övergripande portalskrivning i stil med: Vi har gjort vad som står i vår makt för att hitta upphovsmännen till fotografierna på denna webbplats. Har du kompletterande upplysningar som kan göra det möjligt för oss att identifiera, namnge och eventuellt ersätta, fotograferna är vi tacksamma om du hör av dig till… 10. En bild av en bild kan ”bära med sig” upphovsrättsskydd från originalet. Detta gäller dock bara om det är en ren återgivning av den ursprungliga bilden, t.ex. i form av ett reproduktionsfotografi. Bilder där andra verk, t.ex. offentlig konst, syns i bakgrunden men saknar central betydelse i motivet berörs inte av detta. 11. Upphovsrättslagen ställer inget generellt krav på samtycke från avbildade personer på ett fotografi. Särskilda regler gäller dock i två fall: dels beställda porträttbilder som inte får användas utan tillstånd från beställaren, dels användning i reklamsammanhang som inte är tillåten utan samtycke från personerna på bilden.</p>
<p>Det finns exempel på tvister kring upphovsrättsfrågor, men få prejudicerande domar att stödja sig på. Det vanliga är att parterna gör upp i godo. Formellt kan den som kränker upphovsrätten dömas till böter eller fängelse i högst två år. Sådana straff är dock mycket ovanliga. Den som kränker den ekonomiska rätten ska däremot räkna med att få betala skälig ersättning för nyttjandet. Även skadestånd kan förekomma, bl.a. vid kränkning av den ideella rätten.</p>
<p>Den risk en institution eventuellt tar genom att publicera fotografier måste vägas mot de positiva möjligheter som öppnas. Det finns ett mycket stort intresse för museernas bildmaterial i det omkringliggande samhället. Finns det lättillgängligt på webben kan det komma till nytta och glädje i många sammanhang. Om det görs allmänt känt kan det efterfrågas av användare i både kommersiell och ideell sektor. Det kan ge ökade intäkter. Material som varit bortglömt kan få nytt liv och museet kan stärka sin roll som viktig kunskapskälla i samtiden.</p>
<p>För säkerhets skull bör museet:</p>
<p>• Ha god beredskap att vid behov med kort varsel avlägsna bilder från webben och/eller betala retroaktiv ersättning till rättighetshavare som hör av sig.</p>
<p>• Vid förvärv av fotografiska bilder om möjligt säkra fullständig och fri förfoganderätt över mottaget material. Se de förslag på avtal med mera som arbetats fram av Fotosekretariatet respektive Riksförbundet Sveriges museer (RSM). Vid förvärv av fotografiska verk, i synnerhet i större samlingar, kan det dock vara mer förmånligt att förhandla fram andra ekonomiska lösningar.</p>
<p>• Vid anställning eller arvodering av fotograf sluta tydliga avtal om förfoganderätten till inom tjänsten/uppdraget producerat material. Se de förslag på avtal med mera som arbetats fram av Fotosekretariatet respektive Riksförbundet Sveriges museer (RSM). Observera dock att den ideella rätten alltid kvarstår.</p>
<p>Behandling av personuppgifter, Information om personuppgiftslagen (Regeringskansliet)</p>
<p>Ekdahl, Catharina,  Vad gäller vid användning av gamla fotografier? i Fotografisk tidskrift 4/2005</p>
<p>Får jag lov? Samtal om praktisk upphovsrätt (Riksutställningar , Statens konstråd och Kulturrådet 2007)</p>
<p>Henriksson, Eva,  Fotografier hos arkiv, museer, institutioner m fl: finns det skydd enligt upphovsrättslagen? : vem är i så fall rättighetshavare? (Svenska Fotografers Förbund 1997)</p>
<p>Klang, Mathias  Copyright – Copyleft, en guide om upphovsrätt och licenser på nätet (Stiftelsen för Internetinfrastruktur 2008)</p>
<p>Lagen om namn och bild i reklam (1978:800)</p>
<p>Lagen om upphovsrätt till litterära och konstnärliga verk (1960:729)  Memorandum of Understanding on Diligent Search Guidelines for</p>
<p>Orphan Works  (Europeiska kommissionen 2008)</p>
<p>Museer och upphovsrätt  (Riksförbundet Sveriges museer 2006)</p>
<p>Personuppgifter och Internet (Datainspektionen 2008)  Personuppgiftslagen (1998:204)</p>
<p>Upphovsrätt, Information om rättsreglerna (Regeringskansliet)</p>
<p>Denna policy med rekommendationer för webbpublicering av fotografi har inom ramen för Museikoordinatorns projekt K-samsök under 2008 utarbetats i samverkan med representanter för Historiska museet, Kungl. biblioteket, Nordiska museet, Riksantikvarieämbetet, Stockholms stadsmuseum och Västarvet. Dokumentet har granskats av juridisk expertis. Inom projektet har även utvecklats bl.a. en webbservice som träder i funktion i februari 2009, se vidare www.raa.se/k-samsok.</p>
<h2>Riktlinjer för beräkning av nyckeltal för magasin</h2>
<h2>1 ACCESSIONER</h2>
<p>Hur mycket kostar en accession? Arbetsgruppen har tagit fram förslag på en generell blankett som kan användas för att räkna ut hur mycket det kostar att ta in objekt i museisamlingar. Många institutioner har beslutat om vilka kriterier som ska tillämpas i samband med insamling. Den enskilda institutionen kan foga sin insamlingspolicy till blanketten.</p>
<h2>2 MAGASINSLOKALEN</h2>
<p>Magasinslokaler bör innehålla ett antal viktiga funktioner på en standardnivå, om de ska uppfylla minimikraven på hur museimagasin bör vara utformade. Här listas kriterier för kvalitetskontroll av magasinslokaler, som kan användas dels i samband med nyanskaffning av lokaler och dels vid kontroll av befintliga lokaler. Museer har olika samlingar som kräver olika förvaringsförhållanden. Detta måste beaktas vid kvalitetskontrollen. I magasinshandboken Tidens tand, bilaga 7, finns en övergripande rekommendation gällande förvaring av olika typer av material- och samlingskategorier. I Tidens tand beskrivs också hur byggnader där museisamlingar förvaras bör vara utformade.</p>
<p>Riksantikvarieämbetet vidareutvecklar för närvarande den mall som användes vid den tekniska magasinsinventering som genomfördes under första hälften av 1990-talet. Ett pilotprojekt, där man testar mallen, ska pågå under hösten 2008.</p>
<h2>Checklista – standardnivå: Byggnaden</h2>
<p>• Byggnadens läge: är den placerad i innerstad, på landsbygden, vid kusten eller i industrinära läge?</p>
<p>• Har byggnaden fri grund?</p>
<p>• Hur är stomsystemet? Av obrännbart material? Av betong?</p>
<p>• Hur är ytterväggarna? Är de av sten/betong? Är ytterväggarna isolerade?</p>
<p>• Hur är byggnadens yttertak? Är det ett sadeltak? Är taket tätt?</p>
<p>• Dagvatten: finns utvändiga stuprör? Är dagvattenavrinningen invändig? Hur ser takbrunnarna ut?</p>
<p>• Hur är byggnadens status? Är den väl underhållen, ordinär eller behöver den åtgärdas?</p>
<p>• Byggnadens domän: egen domän eller är den delad med ett annat museum/annan verksamhet?</p>
<p>• Vilken verksamhet har byggnadens grannar? Finns brandfarlig verksamhet i närheten? Finns någon annan typ av säkerhetsrisk nära byggnaden?</p>
<h2>Lokalen</h2>
<p>• Är lokalen under jord, ett källarmagasin, ett våningsmagasin eller ett vindsmagasin?</p>
<p>• Hur är golvet? Har det ett dammfritt ytskikt?</p>
<p>• Vilken golvlast klarar lokalen?  300–1 000 kg/m inklusive kompaktsystem och föremål?</p>
<p>• Väggarna? Vad är de tillverkade av? Finns genomföringar? Är väggarna täta?</p>
<p>• Hur ser taket ut? Är det tätt?</p>
<p>• Finns mezzanin? Finns fönster? ”Hus i huset”?</p>
<p>• Hur är vatten och avlopp löst? Finns synliga vattenrör? Finns mark- och/eller takfukt?</p>
<p>• Hur ser elinstallationerna ut? Är de synliga? Finns elcentral? Är det släckning av belysningen utanför magasinslokalerna?</p>
<h2>Ljus</h2>
<p>• Hur är ljuset i lokalen? Dagsljus, mörklagt, glödljus eller lysrör? Finns  UV-filter?</p>
<h2>Inredning</h2>
<p>• Vilket material är hyllorna tillverkade av? Trä eller lackat stål?</p>
<p>• Finns slutna skåp? Är de tillverkade av trä eller lackat stål. Har de glasdörrar? Är skåpen låsbara?</p>
<p>• Finns pallställ? Är de förankrade i golvet? Vilken säkerhetsklassning har pallställen? Vilken tyngd klarar de?</p>
<p>• Vilket material är pallarna till pallsystemet tillverkade av? Plast eller gran? Är granpallarna insektsfria?</p>
<p>• Finns träbackar? Vilket träslag är de tillverkade av? Är innehållet paketerat i syrafritt silkespapper? Är fyndaskarna tillverkade av syrafri papp eller brun kartong? Finns dammskydd?</p>
<h2>Brandsäkerhet</h2>
<p>• Finns brandcellsindelning? Finns branddörrar, brandlarm, brandsläckare och/eller brandslang? Finns sprinklersystem? Är det våtrörssystem eller torrörssystem?</p>
<p>• Finns brandfarlig verksamhet i byggnaden?</p>
<p>• Vilken insatstid har brandförsvaret?</p>
<h2>Säkerhet gentemot stölder</h2>
<p>• Vilken skyddsklass har lokalen (fastställd skyddsnivå utifrån risk- och hotbild i säkerhetsplan)?</p>
<p>• Hur är det mekaniska skyddet? - Finns säker port (lås, grind osv) och skyddade fönster (luckor, galler, osv)? - Finns stängsel, larm och bevakning? Är bevakningen terminerad?</p>
<p>• Är alla nycklar under kontroll? Görs inventeringar? Finns flera behörighetsklasser?</p>
<h2>Transporter inom magasinet</h2>
<p>• Finns hiss? Vilken storlek och kapacitet?</p>
<p>• Finns lastkaj? Under tak?</p>
<p>• Finns truck? I vilket skick, vilken årsmodell? När gjordes servicen senast?</p>
<h2>Logistik</h2>
<p>• Finns saneringsrum?</p>
<p>• Finns särskilt packrum?</p>
<p>• Finns lokaler för konservering och förebyggande konservering?</p>
<p>• Finns studierum för forskare och andra besökare?</p>
<h2>Klimat</h2>
<p>• Finns passiv klimatisering och/eller aktiv klimatisering?</p>
<p>• Finns klimatövervakning? Hur – dataloggers eller hygrometer?</p>
<p>• Finns fuktlarm i ventilationssystemet? Terminerad larmövervakning?</p>
<p>• Finns golvfuktlarm? Terminerad larmövervakning?</p>
<h2>Rutiner/kontroller</h2>
<p>• Finns katastrofplan och systematiskt brandskyddsarbete?</p>
<p>• Finns plan för restvärdesräddning och prioriteringslista för brandförsvarets insatser?</p>
<p>• Vem är ansvarig för att avtal gällande brandlarm, inbrottslarm och liknande kontinuerligt följs upp?</p>
<p>• Finns nätverk för säkerhet i grannskapet?</p>
<p>• Finns skadedjurskontroll? Egen eller avtal med firma? Fällor? InsectPestManagement? Hur ofta görs kontrollen?</p>
<p>• Hur är städrutinerna gällande golven i magasinen: egen städning eller avtal med städfirma? Hur många gånger per år städas golven?</p>
<p>• Används torrengöring eller våtrengöring i magasinen?</p>
<p>• Hur många gånger per år görs allmän inspektion av magasinslokalerna? Vem är ansvarig?</p>
<p>• Hur ofta görs klimatkontrollerna. Vem är ansvarig?</p>
<p>• Hur ofta byts filtren? Vem kontrollerar och byter filter?</p>
<p>• Finns serviceavtal för truck?</p>
<p>• Hur ofta säkerhetstestas och kontrolleras pallställen? Vem är ansvarig?</p>
<p>Initialkostnader krävs för att lokalen ska fungera som ett museimagasin. Den färdiga lokalen måste inredas, samlingarna ska packas och flyttas till den nya lokalen. Nedan listas de delar som ska ingå vid uträkning av nyckeltal gällande initialkostnader.</p>
<p>• Flyttkostnader och övriga transporter (flyttfirma mm)</p>
<p>• Packmaterial – material som köps in särskilt för flytten</p>
<p>• Konsultkostnader, t.ex. vid bygge generalentreprenör, projektledare, arkitekter, konstruktörer, byggnadsingenjörer – VVS, brand, el</p>
<p>• Brandlarm, sprinklersystem, branddörrar mm</p>
<p>• Mekaniskt inbrottsskydd</p>
<p>• Personalkostnader – extrapersonal mm</p>
<p>• Truckhyra</p>
<p>• Inredning för förebyggande konservering (centraldammsugare, textiltvätt, arbetsbord mm)</p>
<p>• Ventilationssystem</p>
<p>• Magasinsinredning (hyllor, kompaktsystem, fyndbackställ, pallställ, fyndbackar, pallar osv)</p>
<p>• Arbetskläder</p>
<p>Nedan listas förslag på delar som ska ingå när man ska räkna ut nyckeltal gällande den årliga driften av magasinslokalen. Man kan välja att räkna ut driftskostnader för hela magasinet, eller för enskilda lokaler i magasinet. Observera att driftskostnaderna varierar mellan olika typer av material. Vissa material är mer svårbevarade (och svårförvarade) än andra. Det gäller objekt som kräver klimatiserade lokaler och mer omfattande vårdinsatser än objekt av mer ”lättarbetade” material. Exempel på ”svåra” material är gummi, plaster (särskilt cellulosanitrat, cellulosaacetat, PVC, ebonit), järn, läder, skinn, päls och fotografiskt material. I driftskostnaderna ingår både fasta kostnader, som regleras av de avtal som institutionen skriver med aktuella leverantörer, och rörliga kostnader, som är mer direkt påverkbara.</p>
<p>Vi har valt att presentera kostnadsfaktorerna på en mer övergripande nivå. Varje enskild del kan sedan, vid de enskilda institutionerna, beskrivas mer detaljerat. Den detaljerade beskrivningen kan även inkludera tekniska instruktioner.</p>
<p>• Lokalhyra</p>
<p>• Elkostnader</p>
<p>• Värmekostnader</p>
<p>• Vatten</p>
<p>• Städning</p>
<p>• Underhåll av lokalerna</p>
<p>• Förbrukningsinventarier</p>
<p>• Underhåll av inventarier</p>
<p>• Larmkostnader</p>
<p>• Brandskyddskostnader</p>
<p>• Katastrofberedskap</p>
<p>• Telefon</p>
<p>• IT-kostnader</p>
<p>• Personalkostnader</p>
<p>• Material för förebyggande konservering</p>
<p>• Skadedjurskontroller</p>
<p>• Klimatiseringsanläggningar inklusive luftfilter</p>
<p>• Mätning av klimatet, t.ex. dataloggers, inklusive batteribyten och kalibrering</p>
<p>• Truckhyra</p>
<h2>5 FÖREBYGGANDE</h2>
<h2>KONSERVERING/KONSERVERING</h2>
<p>Undermålig förvaring av museisamlingar kostar pengar. Det är självklart att dålig förvaring medför höga konserveringskostnader och att bra förvaring ger låga konserveringskostnader. Tyvärr kan man inte få fram generella nyckeltal som kan visa på förhållandet mellan förvaring och konservering. Vi har därför valt att redovisa exempel där objekt måste åtgärdas av konservator beroende på förvaringsskador i magasin av låg kvalitet. Exemplen visar att det lönar sig att satsa på magasinslokaler av hög kvalitet och på förebyggande konservering! - Exempel från Etnografiska museet: konserveringsinsatserna var direkt relaterade till dåliga klimatförhållanden i det gamla Etnografiska museet som revs 1976. I samband med inflyttningen i det nya museet 1978, fick Etnografiska museet ett extra anslag på 200 000 kr för att utföra konservering på framför allt polykroma föremål som tagit skada av förvaring i de gamla lokalerna.</p>
<p>• 1978 skickades 30 japanska lackföremål till Tokyo National Research Institute of Cultural Properties för konservering. Uttorkning på grund av ojämnt förvaringsklimat hade orsakat färgflagning. Konserveringsarbetet inklusive transport (ca 40 % av totalkostnaden) kostade 14 000 kr, vilket motsvarar cirka 49 500 kr i 2007 års penningvärde.</p>
<p>• 1979–1980 konserverades 124 polykroma träskulpturer i Sverige för cirka 60 000 kr, vilket motsvarar cirka 198 000 kr i 2007 års penningvärde.</p>
<p>• 1989 skickades tre japanska  samuraj-klingor via Nationalmuseet i Tokyo till en japansk mästerpolerare i Yokohama som polerade bort korrosion och tillverkade nya baljor för 35 000 kr, vilket motsvarar cirka 54 000 kr i 2007 års penningvärde. - Exempel från Historiska museet: föremål och materialgrupper som kommit till skada på grund av felaktigt bevarandeklimat.</p>
<p>• En brudkrona i silver med en stor mängd infattade slipade stenar behövde rengöras då den var mycket smutsig och delvis täckt av korrosion. Skadorna, som beror på dåligt bevarandeklimat, antas delvis ha uppkommit innan föremålet införlivades i museets samling 1961. Eftersom fukt inte fick tränga in i de många fattningarna var arbetet extra tidskrävande. Den totala kostnaden för rengöring blev 18 000 kronor.</p>
<p>• Inför en utställning noterades att en stor kittel av järn från järnåldern hade ett flertal fläckar av aktiv järnkorrosion. Orsaken till korrosionsangreppen var förvaring i ett alltför fuktigt magasin. Utöver punktbehandling av de pågående korrosionsangreppen behövde kitteln rostskyddsbehandlas med vaxbaserat rostskyddsmedel. Kostnad för konservering och behandling blev 21 000 kronor.</p>
<p>• Under förra hälften av  1900-talet konserverades arkeologiska föremål av vattendränkt trä ofta med hjälp av alun, som är ett salt. Resultatet såg till en början bra ut, men saltet tar upp och ger ifrån sig vatten varefter luftfuktigheten i lokalen där föremålen förvaras svänger. Om svängningarna blir för stora sprängs föremålens cellstruktur sönder. I museets samling finns ett antal föremål vars cellstruktur, på grund av för stora klimatsvängningar i magasinen, blivit helt förstörd. När det väl skett finns ingen möjlighet att rädda dem. Många av de alunkonserverade är dock fortfarande i ett relativt gott skick, men skulle behöva omkonserveras. Kostnaden för detta är i dagsläget alldeles för stor. - Exempel från Naturhistoriska riksmuseet: material som behöver konservering på grund av dålig förvaringsmiljö.</p>
<p>• Fossil som innehåller pyrit. Pyriten oxiderar och svavelsyran förstör kalken i föremålet, vilket är en irreversibel skada. Pyriten oxiderar först vid RH över 60 %. Objekten måste förvaras i ett torrare klimat om skadorna inte ska förvärras. Varje föremål måste behandlas av en konservator i  4–16 timmar.</p>
<p>• Andra skador som uppkommit på grund av svängningar i klimatet (RH och temperatur) är sprickor i tänder, mögel på djurmontage och sprickor på djurmontage. Konserveringsinsatserna gällande monterade djur är betydligt mer omfattande än de som görs med fossil. - Exempel från Upplandsmuseet: flera typer av material som behöver insatser av konservatorer på grund av dålig förvaring i museets gamla magasin.</p>
<p>• I samlingarna finns drygt 800 000 filmnegativ av cellulosaacetat. Vissa delar av negativsamlingen har länge förvarats i oklimatiserade lokaler. Lokaler som blev mycket varma och fuktiga sommartid. Cellulosacetat är ett självförstörande material och processen gynnas av fuktigt och varmt klimat. Nedbrytningsprocessen har startat och omfattningen är relativt stor. Insatser av konservatorer är därför otänkbart. I dag förvaras filmnegativen i kallt och torrt klimat, som medför att nedbrytningsprocesserna går långsammare. De insatser som görs i dag för att rädda bilderna är ompackning och högupplöst skanning av de skadade negativen.</p>
<p>• Föremål av trä, vagnar, jordbruksredskap och liknande, som förvarats i kallmagasin (lador). Många objekt har mögelskador på grund av hög RH och skador efter insektsangrepp. Konservering sker i samband med utställningar.</p>
<p>• Föremål av järn som har korrosionsskador efter att ha förvarats i för fuktig miljö. Det gäller framför allt arkeologiskt järn. Järn är en mycket vanlig metall och finns även i stort sett alla s.k. kulturhistoriska föremål. Alla dessa järndetaljer är mer eller mindre korroderade. Konservering eller omkonservering av alla dessa objekt skulle medföra orimliga kostnader.</p>
<h2>Allmänt</h2>
<p>• Tidens tand. Redaktör Monika Fjaestad. Stockholm: Riksantikvarieämbetet, 1999.</p>
<p>• Erson, Birgitta & Raum, Mette (red): minimal manual. Hur att rätt hantera museiföremål. Malmö museer 2002</p>
<p>• Bilaga 7. Riktlinjer för museimagasin. Ingår i Tidens tand. Redaktör Monika Fjaestad. Stockholm: Riksantikvarieämbetet, 1999. Sid 443.</p>
<h2>Byggnaden</h2>
<p>• Holmberg, Jan: Ett bra hus. Ingår i Tidens tand/redaktör: Monika Fjæstad. Stockholm: Riksantikvarieämbetet, 1999. Sid.  37–53.</p>
<p>• Bilaga 3.  RAÄ-ATm. Mall för bedömning av museimagasin. Ingår i Tidens tand. Redaktör Monika Fjaestad. Stockholm: Riksantikvarieämbetet, 1999. Sid 437–438.</p>
<h2>Lokalen</h2>
<p>• Holmberg, Jan: Rummet med inredning. Ingår i Tidens tand/redaktör: Monika Fjæstad. Stockholm: Riksantikvarieämbetet, 1999.  Sid.54–66.</p>
<h2>Inredning</h2>
<p>• Under hösten 2008 kommer forskningsprojektet Neutrala material i museimiljö att avrapporteras. Projektet är ett samarbete mellan Riksantikvarieämbetet, SP Trätek, Institutet för vatten- och luftvård (IVL)och Korrosionsinstitutet (Swerea KIMAB AB). Monika Fjaestad är projektledare. Rapporten kommer att finnas tillgänglig på www.raa.se vid årsskiftet 2008/2009.</p>
<h2>Säkerhet</h2>
<p>• En strategi för museisäkerhet. Statens kulturråd 2001.  http://www.kulturradet.se/upload/kr/publikationer/2001/strategi _museisakerh.pdf</p>
<p>• Bilaga 8. Kontrollista för förebyggande skydd av museer och museimagasin. Ingår i Tidens tand. Redaktör Monika Fjaestad. Stockholm: Riksantikvarieämbetet, 1999. Sid 444.</p>
<p>• Bilaga 10. Modeller för riskanalys av museimagasin. Ingår i Tidens tand. Redaktör Monika Fjaestad. Stockholm: Riksantikvarieämbetet, 1999. Sid 446.</p>
<p>• Kommande: Handbok i katastrofplanering och restvärdesräddning (RVR), Riksantikvarieämbetet. Kommer att finnas som extern länk.</p>
<h2>Svensk Museitjänsts verksamhet och dess organisatoriska placering</h2>
<p>Svensk Museitjänst är en avdelning inom Riksarkivet som bedriver en avgiftsfinansierad verksamhet inom området samlings- och föremålsvård. Frågan om i vilken mån den organisatoriska placeringen av Svensk Museitjänst borde förändras har aktualiserats i utredningens arbete. Nedan följer en genomgång av verksamheten och en presentation av de alternativ till organisatorisk placering som framkommit.</p>
<h2>1.1 Svensk Museitjänst – en avdelning i Riksarkivet</h2>
<p>I enlighet med Riksarkivets instruktion arbetar man vid Svensk Museitjänst med att för myndigheter och andra tillhandahålla museitjänster såsom förvaring och förebyggande föremålsvård. Verksamheten bedrivs i fastigheten Depå Munkhättan i Tumba utanför Stockholm. Lokalerna omfattar drygt 25 000 kvadratmeter som är indelade i klimatiserade magasin. I magasinen finns även installationer som ska säkerställa samlingarnas säkerhet i olika avseenden t.ex. vad gäller brand och stöld. Svensk Museitjänst erbjuder utöver specialanpassad förvaring även olika museirelaterade tjänster som t.ex. att dokumentera, fotografera, förteckna, katalogisera, rengöra, frysa, packa och transportera museiföremål. Kunderna utgörs av museer (varav flera statliga), arkiv, bibliotek, teatrar och enskilda konstnärer. Personalstyrkan består av 9 personer varav hälften är musei- eller arkivutbildad och hälften säkerhets-, logistik- och ekonomiutbildad.</p>
<p>Arbetet vid Svensk Museitjänst utgör en separat verksamhetsgren inom Riksarkivet . För att täcka kostnaderna för verksamheten ska Riksarkivet ta ut avgifter. År 2007 uppgick intäkterna från avgifter till knappt 15,9 miljoner kronor. Verksamheten uppbar även anslagsmedel på ca 2,1 miljoner kronor. Kostnaderna uppgick till knappt 21,8 miljoner kronor. Detta innebar följaktligen ett underskott för Svensk Museitjänsts verksamhet på 3,8 miljoner kronor.</p>
<h2>1.2 Utvecklingen av Svensk Museitjänst</h2>
<h2>1.2.1 Från affärsområde i bolag till avdelning i myndighet</h2>
<p>Svensk Museitjänst startades 1994 ­ 1995 av det statliga aktiebolaget Svenska Lagerhus AB. Bolaget hade bl.a. erfarenhet av spannmålsförvaring i klimatiserade utrymmen och var huvudman för beredskapslagringen i Sverige. Som ett resultat av minskad beredskapslagring och ett ökat behov av bättre förvaring för museernas samlingar startade Svenska Lagerhus AB affärsområdet Svensk Museitjänst i fastigheten Depå Munkhättan i Tumba.</p>
<p>År 2002 beslutade regeringen att sälja Svenska Lagerhus AB. Samtidigt beslutades emellertid att Svensk Museitjänst skulle stanna i statlig ägo och att verksamheten skulle införlivas i Riksarkivet.</p>
<h2>1.2.2 Förlorade hyresintäkter försämrade ekonomin</h2>
<p>Under den tid Svensk Museitjänst var en del av Svenska Lagerhus AB hade man ett internt arrangemang där andra delar av bolaget hyrde lokaler hos Svensk Museitjänst som fick förfoga över hyresintäkterna. I samband med att Svenska lagerhus AB såldes lämnade bolaget även de lokaler som hyrts av Svensk Museitjänst. Detta medförde ett omfattande bortfall av hyresintäkter för Svensk Museitjänst, vilket orsakade underskott i verksamhetens budget.</p>
<p>Sedan övergången till Riksarkivet hyr Svensk Museitjänst sina lokaler av de privata fastighetsbolagen Svea Real AB och Sagax AB.</p>
<h2>1.2.3 Omfattande investeringar görs kontinuerligt</h2>
<p>Flera omfattande investeringsprojekt har genomförts inom ramen för Svensk Museitjänsts verksamhet under senare år. Bland annat har man förbättrat lokalernas brandsäkerhet och klimatreglering. Vidare har en konservatorsateljé byggts efter beställning av en kund. Representanter för Svensk Museitjänst uttrycker en förhoppning om att få fler motsvarande uppdrag så att ett gemensamt centra för konservering för flera museer skulle kunna utvecklas Detta skulle bl.a. kunna sänka kostnaderna för respektive institution.</p>
<p>Avdelningens prognoser visar på en stor efterfrågan på förvaringsutrymmen och anläggningen Depå Munkhättan bedöms vara fullbelagd vid slutet av 2009. Under 2008 har Svensk Museitjänst inlett en ombyggnation och renovering av anläggningens så kallade höglager i syfte att skapa fyra föremålsarkiv samt projekterat för ytterligare fem som ska byggas under 2009.</p>
<p>Under 2009 kommer även projektering av ett kylarkiv att inledas där flera hyresgäster kommer att dela på investeringskostnaderna. Svensk Museitjänst har vidare inlett samtal med Naturhistoriska riksmuseet om att bygga föremålsarkiv för en del av museets samlingar. Eftersom Svensk Museitjänsts lokaler beräknas bli fullbelagda inom det närmaste året krävs en utbyggnad för att detta ska kunna genomföras.</p>
<h2>1.2.4 Regeringsuppdrag att se över verksamheten</h2>
<p>I regleringsbrevet för budgetåret 2007 gav regeringen Riksarkivet i uppdrag att genomföra en översyn av verksamheten vid Svensk Museitjänst. Syftet med översynen var att ta fram en långsiktig strategi för verksamhetens vidare utveckling.</p>
<p>I sin återrapportering till regeringen konstaterar Riksarkivet att Svensk Museitjänst har en affärsmodell som fungerar väl och att man vid avdelningen har byggt upp en stark position och ett stort förtroendekapital inom museivärlden. Riksarkivets bedömer att nästan all lokalyta kommer att vara uthyrd inom några år och att det finns möjlighet att öka hyresintäkterna genom omförhandlingar av hyresavtal som löper ut . Det finns också utrymme att öka försäljningen av tjänster.</p>
<p>Mot denna bakgrund menar Riksarkivet sammanfattningsvis att det inte krävs några förändringar i den långsiktiga strategin för verksamheten. Inriktningen bör vara att fortsätta på den inslagna vägen och arbeta aktivt för att åstadkomma ekonomisk balans i verksamheten, vilket beräknas uppnås 2011. Samtidigt bedömer Riksarkivet att det inte är möjligt att inom överskådlig tid hämta in det underskott som ackumulerats under åren. År 2011 beräknas det ackumulerade underskottet uppgå till ca 19 mkr.</p>
<p>Med anledning av översynen av verksamheten vid Svensk Museitjänst har regeringen konstaterat att verksamheten har stor potential men att det också krävs omfattande investeringar för att lokalerna ska motsvara museisektorns krav och för att man ska kunna attrahera nya hyresgäster.</p>
<h2>1.3 Frågan om Svensk Museitjänsts organisatoriska placering</h2>
<h2>1.3.1 Både för- och nackdelar med att vara del av Riksarkivet</h2>
<p>Formellt sett finns ingen reglering av hur statliga museisamlingar ska förvaras. Som ett resultat av att Svensk Museitjänst är en del av Riksarkivet tillämpar man vid avdelningen emellertid regelmässigt de standarder vad gäller lokalernas beskaffenhet som gäller för statliga arkiv däribland Arkivlagen , Riksarkivets föreskrifter och allmänna råd samt internationella ISO-standarder.</p>
<p>Enligt representanter för Svensk Museitjänst har påverkan från arkivvärlden inneburit att kvaliteten i förvaringen av museernas och övriga hyresgästers samlingar höjts. Den tydliga standarden är även positiv ur kommunikationssynpunkt i förhållande till hyresgästerna.</p>
<p>Trots dessa fördelar finns även nackdelar med att Svensk Museitjänst ingår som en del i Riksarkivet då inriktningen på avdelningens verksamhet skiljer sig från den som bedrivs vid myndigheten i övrigt. Även om det finns likheter mellan pappersarkiv och muse-ernas föremålsarkiv finns också skillnader. Museernas samlingar består av föremål av olika material vilket ställer ytterligare krav på lokalernas beskaffenhet. Författningarna som reglerar de statliga arkiven har även en tydlig koppling till offentlighetsprincipen, vilket museernas samlingar inte omfattas av.</p>
<p>Till skillnad från Riksarkivets huvudsakliga verksamhet är avdelningens avgiftsfinansierad. Verksamheten förutsätter även omfattande investeringar i byggprojekt, viket ställer särskilda krav på möjligheterna att utnyttja myndighetens låneramar. Detta kan ibland uppfattas som en svårighet då Riksarkivets övriga verksamhet arbetar under andra förutsättningar.</p>
<h2>1.3.2 Den organisatoriska placeringen bör övervägas av organisationskommitté</h2>
<p>Mot bakgrund av tankarna om renodling av statliga verksamheter har frågan om Svensk Museitjänsts organisatoriska placering aktualiserats.</p>
<p>En alternativ placering av Svensk Museitjänst i den befintliga myndighetsstrukturen som föreslagits är att inordna verksamheten i Statens fastighetsverk. Genom sin förvaltning av statliga kulturfastigheter finns en koppling till kulturarvsfrågor samtidigt som man har omfattande erfarenhet av att arbeta med hyressättning, projekteringar och investeringar, menar vissa.</p>
<p>Statens fastighetsverk menar dock att Svensk Museitjänst bedriver en verksamhet som inte kan sägas omfattas av fastighetsverkets uppdrag d.v.s. att förvalta vissa statliga fastigheter m.m. En annan omständighet som talar mot denna lösning är att staten inte äger Svensk Museitjänsts lokaler Depå Munkhättan. I den mån man inte beslutar att staten ska förvärva den aktuella anläggningen skulle detta innebär att Statens fastighetsverk skulle komma att hyra lokaler av privata hyresvärdar.</p>
<p>Mot bakgrund av dessa argument menar utredningen att det inte är lämpligt att ansvaret för verksamheten vid Svensk Museitjänst överförs till Statens Fastighetsverk.</p>
<p>Ett alternativ som diskuteras av den statliga Kulturutredningen är möjligheten att göra Svensk Museitjänst till ett aktiebolag med särskild vinstutdelningsbegränsning (svb). Kulturutredningen bedömer dock att frågan om Svensk Museitjänsts organisatoriska placering bör övervägas av den organisationskommitté som utredningen förslår ska tillsättas.</p>
<h2>1.3.3 Utredningens överväganden</h2>
<p>För att ge verksamheten vid Svensk Museitjänst goda förutsättningar att utvecklas bedömer Museikoordinatorns utredning, i likhet med Kulturutredningen, att verksamhetens organisatoriska placering bör övervägas av en organisationskommitté.</p>
<h2>PM om lån och depositioner vid nationella museer</h2>
<p>Enkäten bestod av tio frågor och ställdes i maj 2008 till samtliga 24 museer i kretsen centrala museer, inkl de fyra stora stiftelsemuseerna. Svarsfrekvensen blev 100 %.</p>
<p>De 24 centralmuseernas samlingar är mycket olika till både omfång och karaktär. Störst är utan konkurrens Naturhistoriska riksmuseet med ansvar för 9,6 miljoner föremål/preparat, men i gruppen finns också Arbetets museum som helt saknar samling. Däremellan ser det ut såhär:</p>
<p>Antal nummer i samlingen</p>
<p>Som alla vet är antalet nummer dock ett otydligare mått än det kan verka. På Historiska museet t ex beräknas ca 35 000 nummer motsvara omkring 10 miljoner enskilda objekt. På Arkitekturmuseet, vars samling i huvudsak består av arkivalier, är motsvarande siffror 428 000 nummer resp 2,5 miljoner enheter. På några institutioner finns dessutom en del oaccederat eller dubbelregistrerat material som väntar på uppordning.</p>
<h2>DEPOSITIONER</h2>
<h2>Indeponerat material</h2>
<p>Av de 24 museerna uppger fem att de helt saknar indeponerat material. Nio museer har max 100 nummer/föremål indeponerade, men det finns också flera institutioner som förvaltar omfattande material som de inte äger. Det kan gälla från några hundra föremål till flera tusen. Mycket av detta material består av så kallade ”uppordningsdepositioner” från 1900-talets första hälft. Som exempel kan nämnas Etnografiska museet som har 1 800 indeponerade föremål från bl a Livrustkammaren, Nationalmuseum och Nordiska museet. Störst på indeponerade museiföremål är Skansen med 12 000 nummer (hela samlingen) som formellt ägs av Nordiska museet.</p>
<p>Andra ägare än museer</p>
<p>Några institutioner har även omfattande material med ägarskap utanför den statliga familjen. Östasiatiska museet förvaltar t ex ett par hundra nummer åt vardera Nobelstiftelsen och Holmes Art Collection. Tekniska museet har i sin samling tusentals föremål som är indeponerade från olika företag och institutioner. Avtalsreglering saknas ofta, och situationen kompliceras av att en del av de ursprungliga ägarna inte längre existerar.</p>
<h2>Utdeponerat material</h2>
<p>Av de 24 museerna uppger fyra att de inte har något material utdeponerat till andra institutioner. Sex museer har upp till 100 nummer/föremål utdeponerade, men åtta har över 500 ute. Absolut flest nummer utanför huset har Nordiska museet med 25 000 nummer i bl a ”evighetsdepositioner” till Islands Nationalmuseum, Norsk Folkemuseum och Skansen, samt Armémuseum med knappt 8 000 nummer deponerade till förbandsmuseer och liknande.</p>
<p>Andra värdar än museer</p>
<p>Konstmuseerna har även en del material deponerat till värdinstitutioner som inte är museer. Waldermarsuddes 150 utdeponerade nummer finns dels inom Stockholms stad, dels genom UD på svenska beskickningar utomlands. Moderna museet har verk på 44 ambassader men även på regeringskansliets kontor.</p>
<h2>Kommentarer:</h2>
<p>• Evighetsdepositioner är ett begrepp som framför allt används av de centrala museer som har mest material utdeponerat. Möjligheterna att permanent och definitivt överföra föremålen till nuvarande förvaltare bör undersökas.</p>
<p>• De gamla uppordningsdepositionerna utgör ofta inget problem så länge man inte har anledning att hantera dem i samband med magasinsflyttar eller lån till tredje part. Men formen har heller inget positivt värde för varken de berörda museerna eller sektorn som helhet. Dessa depositioner borde kunna avslutas eller omvandlas till tidsbegränsade lån.</p>
<p>• Även de oklarheter som finns kring vissa delar av annat indeponerat material skulle vara bra att reda ut. Det är inte bra att det tycks finnas så pass mycket material med oklara ägarförhållanden på de statliga museerna.</p>
<p>• Museikoordinatorn ser de oreglerade eller mycket långa depositionerna som en föråldrad form av lån och menar att inga nya depositionsavtal bör slutas.</p>
<p>Museikoordinatorn menar med stöd av arbetsgruppen att: 1. De långa depositionerna mellan statliga, svenska museer bör avslutas genom omvandling till tidsbegränsade lån med möjlighet till förlängning. Alternativet är att de avslutas genom att föremålen endera återförs till ägarmuseet eller formellt förs över till nuvarande värd/förvaltare. 2. Evighetsdeposition i praktiken betyder gåva, och att det därför bör undersökas om ägarskapet kan formellt föras över till förvaltande institution (även utom landet). 3. En särskild inventering av material som förvaltas av de statliga museerna men har oklara ägarförhållanden skulle vara motiverad. 4. Depositionsbegreppet bör utmönstras. 5. Alla lån rekommenderas tidsbegränsas till max 5 år, ev med möjlighet till förlängning. Erfarenheten visar att det är svårt och resurskrävande att kontrollera lån med längre löptid, en begränsning är alltså motiverad för att trygga värdefullt material.</p>
<h2>LÅN</h2>
<h2>Inlån</h2>
<p>Av 24 museer uppger nio att de under 2007 inte lånade in ett enda föremål. Lika många lånade in under 60 föremål men resterande sex institutioner gjorde mellan hundra och 450 inlån. I denna låneintensiva grupp finns båda de stora konstmuseerna, Nationalmuseum och Moderna museet, men även t.ex. Historiska museet och Världskulturmuseet är stora inlånare.</p>
<p>Lån från vem?</p>
<p>Museerna lånar huvudsakligen från varandra men ibland också från aktörer utanför sektorn. Det kan vara konstnärer, samlare och andra privatpersoner, företag eller institutioner som disponerar material museet behöver för tillfälliga utställningar.</p>
<h2>Utlån</h2>
<p>Av 24 museer uppger tre att de under 2007 inte lånat ut något material alls. Tolv har lånat ut upp till hundra föremål under året. Fem har lånat ut över hundra föremål. Det finns inte något tydligt samband mellan samlingens storlek och museets utlåningsfrekvens. De stora konstmuseerna återfinns även här bland de mest aktiva institutionerna.</p>
<h2>Antal utlån</h2>
<p>Lån till vad?</p>
<p>De flesta av de svarande institutionerna lånar ut material nästan uteslutande för utställningar på andra museer och konsthallar. Historiska museet uppger även universitet, samt vissa kyrkor och hembygdsföreningar. Tekniska museet uppger även utlån till enstaka föreningar/konsulter vid events och företagsjubileer. Naturhistoriska riksmuseet rapporterar mycket få museilån, men däremot en intensiv (internationell) trafik av material för forskningsändamål. År 2007 lånade Naturhistoriska riksmuseet på detta sätt ut 41 447 objekt i 950 ärenden.</p>
<p>Internationellt</p>
<p>Tretton museer uppger någon form av in/utlån eller depositionsförhållande med parter utanför Sveriges gränser. Omfattningen är dock mycket varierad. Sjöhistoriska museet har t.ex. två (2) låntagare utomlands. Moderna museet med närmare 800 utlån uppger att hälften går till internationella låntagare och Nationalmuseum med nästan 500 utlån skattar samma uppgift till tre fjärdedelar.</p>
<p>Avslag</p>
<p>De 24 museerna accepterade under 2007 tillsammans omkring 400 ansökningar om lån, omfattande över 4 000 föremål. Under samma period avslogs 141 ansökningar, oftast av konserveringstekniska skäl eller beroende på för sent inlämnade ansökningar. Av avslagen står de största utlånarna, Nationalmuseum och Moderna museet, för 35 resp 89 avslag. Övriga 22 museer nekade alltså utlån i totalt 17 fall.</p>
<p>• Med utgångspunkt i enkäten är det svårt att hävda att centrala museer är snåla med utlån.</p>
<p>• En standardiserad låneblankett skulle sannolikt underlätta arbetet för alla berörda institutioner. Den skulle kunna bidra till att skapa tydligare symmetri och ömsesidig respekt i förhållandet mellan lånande och utlånande museer.</p>
<p>• Med utgångspunkt i de diskussioner vi fört i lånegruppen torde lånehanteringen vid de centrala museerna vara tämligen resurskrävande. En skattning av tidsåtgången för ett utlån inkl återlämning pekar på att det kräver minst 1,5 arbetsdag. Beräknat på antal ärenden 2007 (ca 400) betyder det att beredningen motsvarar uppskattningsvis nästan tre årsverken. Av detta arbete belastar drygt ett manår de stora konstmuseerna med tillsammans 148 lån.</p>
<p>• De avgifter som tas ut i samband med lån (utöver direkta kostnader för transport och försäkring) varierar stort mellan institutionerna. Alla verkar vara överens om att de på intet sätt täcker den reella kostnaden. På de museer som har representation i lånegruppen kan en lånare för 1 000 kronor få låna ett (1) föremål eller 50. Olikheterna i avgiftssystem gör det dock svårt att rakt av jämföra de olika institutionerna. En del beräknar avgiften (delvis) på föremålets värde, en del laborerar med förseningsavgifter eller tar högre avgift för snabb handläggning. Flera tar också en högre avgift för utrikes låntagare.</p>
<p>Museikoordinatorn menar med stöd av arbetsgruppen att: 1. En generös lånepolicy är önskvärd och primärt bör formuleras med tanke på lån mellan museer. 2. Låneverksamhet är resurskrävande och det är viktigt att synliggöra det arbete som krävs för att kunna driva en generös lånepolicy. Det är lätt att säga tillgänglighet – men tillgänglighet kostar! 3. Översättning och implementering av den intenationella låneblankett som tagits fram inom Collections’ Mobilityprojektet skulle kunna underlätta museernas arbete. En sådan standardblankett kan sedan kompletteras med flexibelt utrymme för tillägg och precisering i bilagor. 4. Behov av ytterligare policydokument kan identifieras bl a på området lån till/från andra samarbetsparter än museer, avveckling av redan ingångna depositionsavtal och gallring genom överföring till andra museer.</p>
<h2>Enkät om lån och depositioner vid nationella museer</h2>
<p>Följande frågor ingick i Museikoordinatorns enkät 2008-05-29</p>
<p>Institutionens namn:</p>
<p>Uppgiftslämnarens namn:</p>
<p>Uppgiftslämnarens e-postadress: 1. Hur många inventarienummer har museets samling totalt? 2. Hur många inventarienummer totalt är i samlingen deponerade från andra museiinstitutioner? 3. Hur många inventarienummer totalt är ur samlingen deponerade på andra museiinstitutioner?</p>
<p>Utveckla gärna vilka institutioner det handlar om och hur långa avtalen är.</p>
<p>Hur många inlån från andra museer har tagits emot  under 2007? 4A) Ange antal verk/föremål (inventarienummer): 4B) Ange antal ärenden:</p>
<p>Hur många utlån till andra museer har beviljats  under år 2007? 5A) Ange antal verk/föremål (inventarienummer): 5B) Ange antal ärenden: 6. Hur många utlån till andra museer har  förnyats  under år 2007? 7. Hur många ansökningar om utlån till andra museer har  avslagits  under år 2007? 8. Vilken typ av institutioner är det museet mest lånar till/från? Museer/andra institutioner?</p>
<p>Inom landet/internationellt?</p>
<h2>Museikoordinatorns policy & rekommendationer för museernas lånehantering</h2>
<p>Museernas material har samlats in och bevarats för att användas. Samlingarna har en central funktion och en stor potential för forskning, utställningsproduktion och lärande. Många är intresserade av de verk, bilder och föremål som museerna förvaltar. Men stora delar av dessa samlade resurser förvaras i magasin och visas aldrig för publik. Genom en aktiv och generös hållning till utlån bidrar museerna till att göra mer material synligt, spännande och meningsfullt för många fler människor i hela landet.</p>
<p>Med utlån avses här alla situationer där ett museum lånar ut föremål eller annat material till andra museer. Museikoordinatorns rekommendationer gäller alla lån, oavsett avsikten som kan vara utställning, utsmyckning, forskning/provtagning, konservering, kopiering/avgjutning, fotografering eller något annat.</p>
<p>I syfte att fortsatt främja en tät, flexibel och smidig lånehantering i den svenska museisektorn bör alla institutioner sträva efter att explicit formulera och offentliggöra en lånepolicy som förtydligar bl.a. vilka föremålskategorier som normalt lånas ut, vilka typer av sökande som normalt kan få låna, vilka syften som kan accepteras samt handläggningstider och grundläggande villkor för beviljade lån.</p>
<p>Den digitalisering av föremålsdata som genomförs brett ute på museerna kommer att underlätta även lånehanteringen. Då museernas databaser görs tillgängliga för enkel samsökning blir det lättare för forskare, utställningsproducenter och andra intresserade att hitta för dem relevant material – och materialet kan bli mer använt.</p>
<p>Museer med stark forskningstradition, som flera av de naturhistoriska institutionerna, har ofta utvecklat egna rutiner som stöd för en intensiv, internationell lånetrafik i forskningssyfte. Nedanstående får inte tas till intäkt för en inskränkning av detta generösa förhållningssätt.</p>
<p>Även vid lån till andra samarbetsparter än museer bör nedanstående, tillsammans med en standardiserad låneblankett, kunna fungera som stöd eller checklista.</p>
<h2>Museikoordinatorn rekommenderar den svenska museisektorn att vid lån till andra institutioner inom museikretsen:</h2>
<p>1. Säkra att alla inkomna skriftliga ansökningar om lån skyndsamt prövas mot museets lånepolicy. 2. Säkra att alla avtal om lån sluts för en avgränsad tidsperiod om max 5 år (eventuellt med möjlighet till förlängning). 3. Säkra att båda parter undertecknat ett skriftligt avtal innan låneperioden inleds. Låneperioden inleds då ett föremål lämnar museet och avslutas då det är tillbaka på plats igen (nail to nail). 4. Säkra att låneavtalen tar hänsyn till relevant lagstiftning m.m. Det kan gälla  CITES-konventionen (Convention on International Trade in Endangered Species of Wild Fauna and Flora), eller reglering av upphovsrätten som i normalfallet bör hanteras av det museum som äger materialet. 5. Möjliggöra effektiv kontroll av låneprocessen bl.a. genom att säkra en komplett dokumentation av samtliga lån, inkl. besiktningsprotokoll och eventuellt fotografier, uppgifter om lånande institutioner, lokalförhållanden för utställningar eller dylikt, samt avtalsperiod och syfte med respektive lån. 6. Använda de standardiserade låneformulär och dokument för statusrapport som, med stöd av European Committee on Standards och NEMO, utarbetats inom det  EU-stödda projektet Collections Mobility och som av Museikoordinatorn föreslås bearbetas till svenska. 7. Att i de fall parterna har egna standardblanketter för ut- och inlån endast använda utlånarens dokument, med eventuella tilläggspunkter i bilaga. Praxis måste vara att den institution som vill låna anpassar sig till det utlånande museets rutiner. 8. Säkra att lånande institution kan dokumentera sin avsikt och förmåga att hantera det lånade materialet på ett säkert sätt, samt anpassa sig till eventuellt ytterligare, i avtal särskilt specificerade, krav från museet. 9. Sträva efter att hålla låneavgifterna nere. 10.Säkra att de utlånade föremålen vid behov täcks av försäkring eller statsgaranti under hela låneperioden inkl. transport etc. (nail to nail). 11. Sträva efter att hålla försäkringsvärdena nere och alltid ha beredskap för att motivera angivna försäkringsbelopp. 12.Uppmärksamma att den svenska statsgarantin är tillgänglig för alla museer som uppfyller grundläggande säkerhetskrav, och att den kan gälla lån såväl utrikes som inom Sverige. 13.Säkra att utlånade föremål, vid långtidslån, regelbundet kan kontrolleras med avseende på status och utställningsmiljö. Säkra förlängning av eventuellt försäkring/ statsgaranti i samband med förlängning av lånen. 14.Sträva efter att undvika nya depositionsavtal. Museisektorn bör reservera depositionsbegreppet för helpermanenta evighetslån i de fall det av formella skäl är juridiskt omöjligt att avskilja dem från museets samling. Då äldre depositionsärenden aktualiseras rekommenderas museerna att välja en av följande lösningar: - Sluta nya överenskommelser om långtidslån på max 5 år med möjlighet till förlängning, eller - Avsluta tidigare ingångna avtal och återkräva utdeponerat material, eller - Gallra ut aktuellt material ur den egna samlingen för att fullständigt och formellt överföra ägarskapet till den part som i praktiken förvaltar det.</p>
<p>Denna policy med rekommendationer för lånehantering har under 2008 utarbetats av Museikoordinatorn i samverkan med en arbetsgrupp bestående av representanter för Blekinge museum, Historiska museet, Länsmuseet Halmstad, Moderna museet, Nationalmuseum, Naturhistoriska riksmuseet, Nordiska museet, Norrköpings konstmuseum, Stockholms stadsmuseum och Världskulturmuseet.</p>
<h2>Formulär för lokal- och anläggningsrapport -  Europa</h2>
<p>Nedanstående formulär översattes till svenska inom ramen för Museikoordinatorns projekt rörande lån och depositioner 2008. Originalet är på engelska och finns tillsammans med andra vägledningar och stöddokument att hämta hos finska Museiverket på adress www.nba.fi/mobility/introduction.htm. Det utarbetades under 2007 av en grupp europeiska museikolleger i Encouraging the Mobility of Collections , ett främjandeprojekt för museisamlingarnas ökade rörlighet i Europa.</p>
<h2>INLEDNING</h2>
<p>Formuläret är utformat som en standardrapport och avsett för allmän redovisning av både ramvillkor för utställningar och särskilda förutsättningar för specifika projekt. Formuläret ska fungera för museer av olika slag och storlek, och måste vara enkelt att hantera även för museer som kanske inte har särskild personal för hantering av låneärenden. Formuläret måste därför vara så kort som möjligt och fokusera på de mest centrala punkterna. Enskilda frågor bör också formuleras på ett sådant sätt att alla museiinstitutioner kan besvara dem utifrån sina förutsättningar.</p>
<p>Formuläret kan i första hand användas av museer som ännu inte tagit fram en egen lokal- och anläggningsrapport. Samtidigt kan det bidra till en höjd standard. Museer som redan har ett eget formulär för lokal- och anläggningsrapport kan använda arbetsgruppens dokument som underlag för ytterligare diskussioner. Att den nedan föreslagna versionen omedelbart skulle kunna leda till ett europeiskt enhetsformulär är orealistiskt, men den kan ses som ett första steg i rätt riktning. En slutgiltig standardisering förefaller ändamålsenlig bara om den baseras på en elektronisk modell, eftersom ett standardformulär för en lokal- och anläggningsrapport av det här slaget omöjligen kan innehålla alla detaljfrågor som kan komma upp i samband med en utställning. Det behövs därför en ännu mer detaljerad version, uppdelad i avsnitt och med plats för ingående detaljer på alla tänkbara områden. Den bör finnas tillgänglig på webben och kunna hämtas på olika språk så att den kan komma till nytta i hela Europa. Ett sådant formulär kan, om det konstrueras i moduler med olika detaljnivå, göra det möjligt att sammanställa tillämpliga delar i varje tänkbart fall.</p>
<p>Ett heltäckande elektroniskt formulär för alla behov skulle behöva presenteras och underhållas på Internet av en internationell institution, t.ex. NEMO (nätverket för europeiska museiorganisationer). Att ta fram en mer utförlig elektronisk lokal- och anläggningsrapport kräver mycket resurser, som EU kanske skulle kunna bidra med. På grund av den begränsade projekttiden har arbetsgruppen för rörlighet inte haft möjlighet att genomföra ett sådant projekt.</p>
<h2>ANLÄGGNINGSRAPPORT – EUROPA</h2>
<h2>KOMMENTAR</h2>
<p>Anläggningsrapporten bör ses som en grundversion som ger en generell bild av museet men också mer specifika upplysningar som rör utställningar. Tanken är att detta standard-formulär ska kunna användas för olika slags museer, för både större och mindre institutioner och för olika ändamål. Alla fält måste fyllas i fullständigt och alla frågor måste besvaras.</p>
<p>Institutionens namn och adress</p>
<p>Logotyp, vapensköld</p>
<p>UPPGIFTER OM UTSTÄLLNINGEN:</p>
<p>Utställningens namn:</p>
<p>Hemsida/hemsidor:</p>
<p>Utställningens längd:</p>
<p>Från:</p>
<p>Till:</p>
<p>Utställningsort:</p>
<p>Fullständig adress:</p>
<p>UPPGIFTER OM ARRANGÖR:</p>
<p>UPPGIFTER OM BYGGNADEN</p>
<p>Ringa in/stryk under svaret och besvara påföljande fråga/frågor om svaret är JA.</p>
<p>Planerar ni att göra några förändringar av utställningsområdet under presentationen?</p>
<h2>JA NEJ</h2>
<p>Om svaret är ja, vad för slags förändringar?</p>
<p>Planerar ni att göra några förändringar av byggnaden innan utställningen börjar?</p>
<p>Om svaret är ja, vad för slags förändringar?</p>
<p>Används utställningslokalen även för andra ändamål? Om svaret är ja, för vilka?</p>
<p>Är det någonsin tillåtet att äta, dricka eller röka på utställningsområdet?</p>
<p>Ringa in/stryk under svaret och besvara påföljande fråga/frågor om svaret är JA.</p>
<p>Vem hanterar låneföremålen?</p>
<p>Ange befattning och utbildning</p>
<p>Var paketeras låneföremålen/packas låneföremålen upp?</p>
<p>Var förvaras paketerings- och transportmaterialet?</p>
<p>Vem har hand om tillståndsrapporterna för låneföremålen?</p>
<p>MILJÖKONTROLL</p>
<p>Temperatur och relativ luftfuktighet i gallerier/förråd/packningsutrymmen</p>
<p>Vad har ni för temperaturreglering på hösten/vintern?</p>
<p>Vad har ni för temperaturreglering på våren/sommaren?</p>
<p>Hur regleras luftfuktigheten på hösten/vintern?</p>
<p>Hur regleras luftfuktigheten på våren/sommaren?</p>
<p>Vad för slags luft-/ventilationssystem finns installerade?</p>
<p>Kontrollsystem för temperatur och luftfuktighet. allmänt:</p>
<p>SÄKERHETSFÖRHÅLLANDEN</p>
<p>Brand och vatten</p>
<p>Beskriv brandskyddssystemen, inbegripet rökdetektorer, värmedetektorer, sprinklersystem m.m.:</p>
<p>Vilken slags övervakning sker?</p>
<p>Bevakning och vakthållning</p>
<p>Beskriv hur utställningsbyggnaden och föremålen skyddas under öppettid:</p>
<p>Säkerhetspersonalens antal:</p>
<p>Personalens utbildning:</p>
<p>Beskriv vilka skyddssystem som finns mot rån, intrång, vandalism etc.</p>
<p>Tekniska/elektroniska system:</p>
<p>Interntelevision:</p>
<p>Intrångsdetektorer:</p>
<p>Annat:</p>
<p>Beskriv hur utställningsbyggnaden och föremålen skyddas efter stängningstid:</p>
<p>Säkerhetspersonalens antal efter stängningstid:</p>
<p>Personalens utbildning:</p>
<p>Tekniska/elektroniska system:</p>
<p>Interntelevision</p>
<p>Intrångsdetektorer:</p>
<p>Annat:</p>
<p>Finns det några säkerhetssystem för särskilda föremål (avspärrningar, säkerhetsglas, montrar med automatiska alarm osv.)?</p>
<p>FÖRSÄKRING</p>
<p>Institutionens försäkring – ta med uppgifter om försäkringspaket</p>
<p>KOMMUNIKATION</p>
<p>Hur många PR-anställa har museet?</p>
<p>Beskriv museets PR-verksamhet (i allmänhet/för utställningen):</p>
<p>Beskriv museets pedagogiska/didaktiska program (i allmänhet/för utställningen):</p>
<p>Beskriv museets vetenskapliga program (i allmänhet/för utställningen):</p>
<p>PROGRAMPLANERING/LÅNEHISTORIK</p>
<p>Tidigare utställningar med liknande föremål – från vilka museer och samlingar?</p>
<p>Årtal Utlånande  Typ av samlingar institution/institutioner</p>
<p>Övriga uppgifter och kommentarer</p>
<p>BILAGOR</p>
<p>Markera de som ingår</p>
<p>Allmän ritning över byggnaden som visar utställningsområdet</p>
<p>Golvritning över utställningsområdet</p>
<p>Nytagna foton av byggnaden ingångar – huvudingång och serviceingång utställningsområde(n)</p>
<p>Klimatrapport</p>
<p>Bestrykande och ansvar</p>
<p>Undertecknarna är enligt gällande föreskrifter behöriga representanter för den berörda institutionen. Det är också de som har fyllt i denna rapport.</p>
<h2>TILLSTÅNDSRAPPORT</h2>
<h2>INLEDNING</h2>
<p>Precis som lokal- och anläggningsrapporten bör tillståndsrapporten kunna användas överallt. Av praktiska skäl bör formuläret vara kort (en sida) och passa en rad tekniker när det gäller föremålen. Det bör också ge utrymme för särskilda ytterligare upplysningar i bilaga etc. Formuläret måste alltid fyllas i fullständigt.</p>
<p>Tillståndsrapporten är antingen en del av själva låneavtalet eller en bilaga till avtalet. Föremålets skick och möjligheten att låna ut det måste kontrolleras av sakkunnig expertis innan tillstånd ges. Villkoren för lånet måste anges i avtalet, t.ex. vad gäller krav på ljuskvalitet och ljusstyrka, konstant och kontrollerat klimat, anvisningar för installation och presentation samt säkerhetsföreskrifter. En kort sammanfattning av de nödvändiga utställningsvillkoren i tillståndsrapporten fungerar som en påminnelse. Ett foto eller en skiss kan bifogas eller fästas på baksidan av formuläret. Tredimensionella föremål bör dokumenteras med ett foto från varje sida. Detaljerna bör numreras, visas eller förtydligas på fotot eller skissen.</p>
<p>Rapporten är en allmän kortversion för alla materialgrupper. Den kan kompletteras med bilagor för andra relevanta uppgifter som är specifika för de aktuella föremålen. □ Låneavtalsnummer: □ Nr på låneförteckning eller följesedel: ___________________________________________________</p>
<h2>Emballage</h2>
<h2>Anvisningar för installation/presentation, säkerhetsföreskrifter</h2>
<p>Ljus: ___________  Temperatur: ___________  Relativ luftfuktighet: ________________</p>
<p>Övrigt (se låneavtalet för detaljer ) : □ Hanteras med skyddshandskar □ Föremålet får endast hanteras av kurir</p>
<p>Inga ändringar får göras utan skriftligt medgivande från långivaren.</p>
<h2>Allmänt skick</h2>
<p>Rapportförfattare/datum: __________________________________________________________________________________</p>
<h2>Skiss eller foto</h2>
<p>1 □ ingen skada 2 □ konserverat/restaurerat 3 □ ytsmuts 4 □ gulnad 5 □ blekt 6 □ fläckar 7 □ mögel 8 □ insektsskador 9 □ deformation 10 □ rispor 11 □ delar som lossnat 12 □ delar som försvunnit, saknas 13 □ sprickor 14 □ lösa eller flagnande färglager 15 □ revor 16 □ krackelering 17 □ retuschering 18 □ gamla lagningar 19 □ korrosion 20 □ avskavning 21 □ annan skada</p>
<h2>Övriga anmärkningar: PM om forskning för kulturområdets behov</h2>
<p>Förslag:  Kulturutredningen (Ku 2007:06) anser att forskningen för kulturområdets behov behöver utvecklas och stärkas. Museikoordinatorn (Ku 2007:02) ser forskningen som en central fråga för museiområdet som helhet, och delar Kulturutredningens analys. Våra förslag kan sammanfattas i följande punkter.</p>
<p>• Det bör inrättas en särskild nämnd för att bereda frågor som rör kulturområdets forskningsbehov, främst med avseende på de statliga och statsunderstödda verksamheternas behov.</p>
<p>• Nämnden bör disponera ett anslag för att finansiera forskning för kulturområdets behov. Vi uppskattar att anslaget bör uppgå till 150 miljoner kr årligen. Medel bör utgå för i första hand två typer av ändamål: – forskning utifrån behov och problem som identifieras inom kulturområdet, – forskningsinfrastruktur – grundläggande katalogiserings- och analysarbete för bl.a. utbildningens och forskningens behov av museer, arkiv, bibliotek och andra samlingar samt informationssystem.</p>
<p>• Beröringspunkterna med konstnärlig forskning och utvecklingsarbete är många. Beredningen av, och anslagsfördelningen till, denna inom Vetenskapsrådet har diskuterats. Vi förordar därför att den konstnärliga forskningen knyts till den föreslagna kulturforskningsnämnden som ett tredje huvudändamål.</p>
<p>• Anslaget bör fördelas på ett sådant sätt att det underlättar personal- och kompetensöverföring mellan högskolan och kulturområdet på alla nivåer i de berörda yrkesgruppernas karriärvägar.</p>
<p>Forskningsprojekt som inkluderar finansiering av doktorander och postdoktorsprojekt är viktiga medel för att uppnå detta.</p>
<p>• Nämnden bör vara sammansatt av representanter för kulturområdets myndigheter och för forskarsamhället samt (under förutsättning att den konstnärliga forskningen ingår i dess ansvarsområde) för den konstnärliga högre utbildningen. Inkomna ansökningar bör behandlas av sakkunniga tillsatta på basis av vetenskaplig kompetens. Ansökningar om medel till konstnärlig forskning bör dessutom behandlas av bedömare med konstnärlig kompetens.</p>
<p>• Anslaget till nämndens disposition bör delfinansieras genom de medel som i dag anvisas till viss forskning inom utgiftsområde 17 under anslaget 28:36 Forsknings- och utvecklingsinsatser inom kulturområdet (36,7 miljoner kr). Därutöver kan ingå anslaget 27:4 Forskning och dokumentation inom medieområdet (2 miljoner kr), samt medel som hittills anvisats till Vetenskapsrådet för konstnärlig forskning och utvecklingsarbete (c:a 20 miljoner kr) under utgiftsområdet 16. De sistnämnda medlen bör även fortsättningsvis i första hand vara förbehållna konstnärlig forskning och utvecklingsarbete.</p>
<p>• Att omfördela kulturmyndigheternas nuvarande forskningsmedel utan att resurserna till det samlade området väsentligt ökas bedömer vi inte vara lämpligt. Det skulle innebära att flera ändamål fick konkurrera om redan knappa medel.</p>
<p>• Nämndens verksamhet och dess beslutsfunktioner bör regleras i särskild ordning av regeringen. Den bör knytas till en värdmyndighet som kan svara för dess administration. Kulturutredningen behandlar i enlighet med sina direktiv frågan om kulturområdets förvaltningsorganisation. Lämplig värdmyndighet för den nu föreslagna forskningsnämnden bör pekas ut inom ramen för detta arbete. Vi föreslår därför att nämnden för kulturområdets forskning, i avvaktan på utredningsförslagen och beredningen av dessa, knyts till en befintlig myndighet.</p>
<h2>Arbetets bedrivande</h2>
<p>Kulturutredningen (Ku 2007:06) ska enligt sina direktiv göra en samlad översyn av kulturpolitiken, dess inriktning och arbetsformer. Utredningen ska redovisa sina överväganden senast till utgången av år 2008. Uppdragets omfattning och den tid som avsatts för arbetet gör att utredningen enbart kan behandla frågor som kan anses vara av mera grundläggande eller strukturell betydelse för kulturpolitiken. Till dessa räknar vi frågan om forskning för kulturområdets behov som vi bedömer vara av strategisk betydelse. Promemorian är beredd i samråd med Museikoordinatorn (Ku 2007:02) som ser forskningen som en central fråga för museiområdet, och som delar Kulturutredningens analys. Då beredningen inom regeringskansliet är inriktad på att en forskningspolitisk proposition ska föreläggas riksdagen under hösten 2008 har vi ansett det lämpligt att redovisa utredningens överväganden om forskning i en särskild PM.</p>
<p>Våra överväganden bygger på Kulturutredningens hittills gjorda uppgiftsinsamling från svenskt kulturliv och på de samtal som utredningen fört med intressenter inom forskningsområdet. Häri ingår företrädare för universitet och högskolor samt för den konstnärliga forskningen. Kulturutredningen har också haft överläggningar om PM:ens innehåll med företrädare för bland annat Institutet för språk och folkminnen, Riksantikvarieämbetet (RAÄ), Riksarkivet, Statens Kulturråd, Riksbankens Jubileumsfond (RJ) och Vitterhetsakademien. Våra överväganden bygger också på Museikoordinatorns arbete och dialog med företrädare för museerna. På regeringens uppdrag har kulturområdets myndigheter och institutioner vidare utarbetat särskilda kunskapsstrategier såsom ett underlag för den forskningspolitiska beredningen. Dessa har också utgjort ett viktigt underlag för våra överväganden, bl.a. för bedömningen av behoven av forskning inom kulturområdet.</p>
<h2>Nulägesbeskrivning</h2>
<p>Kulturens betydelse för samhället blir allt tydligare, inte minst i fråga om individens levnadsförhållanden och samhällets ekonomi. Samtidigt ökar förändringshastigheten. Kontakterna över nations- och kulturgränser ökar. Museer och andra kulturinstitutioner påtar sig nya och mer aktiva roller i den allmänna debatten. Många förväntar sig att kulturen ska utgöra en motor i den nya tidens kreativa samhälle. I länder som Storbritannien och Tyskland betraktar man kulturen som ett strategiskt viktigt område för samhällsutvecklingen. Därför satsar man där också på forskning bl.a. inom vad som internationellt beskrivs som Cultural Policy Research.</p>
<p>Även i Sverige tas många initiativ för att i samhälls- och näringslivsutvecklingen utnyttja kultur som en resurs för kreativitet. Enligt en rapport från Europeiska kommissionen svarade kulturområdet redan 2003 för 2,4 % av Sveriges BNP. Ändå finns det påfallande små resurser för tillämpad forskning för kulturområdet. Det statliga anslaget till kultur- och mediepolitiken uppgår i dag till runt 6,2 miljarder. Det direkta anslaget till forskning för områdets behov uppgår dock bara till c:a 40 miljoner (medieforskningen inräknad). Detta är i sin tur bara ungefär 0,5 % av statens totala forskningsbudget. Huvuddelen av dessa resurser går i dag till kulturarvsområdet. RAÄ delar i år ut 11,6 miljoner kr till projekt. Detta motsvarar 5 % av ämbetets budget. Skulle motsvarande andel av budgeten för hela kulturområdet avsättas till forskningsprojekt skulle detta innebära 306 miljoner kr. Som vi ska se är inte heller kulturarvsområdets behov helhetligt täckta.</p>
<p>Forskningsanslag i budgeten 2008</p>
<p>På många viktiga delar av kulturområdet saknas forskning. Samtidigt bedrivs forskning med anknytning till kulturområdet inom en mängd olika ämnen och sammanhang. För de flesta kulturinstitutioner är den humanistiska forskningen närmast till hands. Forskningsproblem med relevans för kulturområdet anknyter emellertid till forskning vid i stort sett samtliga fakulteter. Kulturmiljöområdet och museerna anknyter till miljöforskningen och – via objektbevarandet – till naturvetenskapliga ämnen som kemi och mikrobiologi. I anslutning till konstområdet pågår utvecklingen av forskning om konstnärliga processer. Forskningen om kulturens betydelse för barns utveckling anknyter till kognitionsvetenskaplig och pedagogisk forskning medan forskningen om kultur och hälsa anknyter till medicinsk forskning. Modern design och kulturuttryck som utgår från digitala media utvecklas i samspel med teknik- och systemvetenskap. Medierna studeras även i den nya och växande disciplinen medie- och kommunikationsvetenskap. Kulturområdet och kulturturismen tilldrar sig dessutom en ökad uppmärksamhet inom den ekonomiska forskningen.</p>
<p>Intresset för, och behovet av, forskning med anknytning till kulturområdet är alltså både omfattande och mångfasetterat. Den forskning som bedrivs är dock splittrad så till vida att den återfinns inom många och små miljöer utan överskådliga inbördes sammanhang. Det är påfallande hur ofta forskningsfrågor med strategisk relevans för kulturområdet och för kulturforskningen skulle behöva organiseras tvärvetenskapligt för att lättare kunna överskrida gränserna mellan akademiska fakulteter och discipliner. Sådan forskning är emellertid svår att finansiera inom nuvarande system. En annan sida av svårigheten att överskrida gränser är att universitetsforskningen i relativt liten utsträckning utnyttjar de resurser som finns inom kulturområdet, t.ex. i form av museer, arkiv, bibliotek och andra samlingar.</p>
<p>Vi ser ett starkt behov av en större mängd strategiskt inriktad tillämpad forskning för kulturområdets behov och av utvecklingsinsatser som knyts till denna. Sådana insatser bör kunna ge ett ökat utbyte, inte minst i form av ett mer dynamiskt kulturliv. Den grundforskning som i dag bedrivs utifrån de prioriteringar som forskarsamhället gör är många gånger av stort värde för kulturområdet. Den kan dock enligt vår bedömning inte ersätta den forskning som utgår från de bedömningar som företrädare för kulturverksamheterna och kulturforskningen kan göra gemensamt.</p>
<h2>Bakgrunden till nuvarande förhållanden</h2>
<p>Sammanfattning:  I dag stöds sambanden mellan kultur, utbildning och forskning inte tillräckligt av den politik som förs. Det saknas organisatoriskt och ekonomiskt stöd för ett levande samspel över politikområdenas gränser. När ett särskilt kulturpolitiskt forskningsanslag inrättades vid 1980-talets slut var detta ett viktigt initiativ till stöd för samspelet. Ansatsen har dock inte följts upp.</p>
<p>Kulturområdet och universiteten har i stor utsträckning en gemensam historisk bakgrund, något som i regeringskansliet återspeglas av att de fram till 1991 sorterade under samma departement. Under lång tid var det alltså självklart att kulturområdets samband med forskningen tillgodosågs genom löpande kontakter med den humanistiska forskningen. Från tiden efter andra världskriget prioriterades forskningen ned vid museerna och de gamla lärda ämbetsverken. De konstnärliga utbildningarna har senare skiljts från kulturinstitutionerna och akademiserats.</p>
<p>De institutioner där man i dag bedriver forskning med relevans för kulturområdet är många och har en varierad bakgrund. Många humanistiska ämnen som helt eller delvis relaterar till kulturområdet har funnits i universitetsvärlden under mycket lång tid och vid ett eller annat tillfälle (liksom de flesta andra discipliner) knoppats av från filosofiämnet. Andra ämnen, som t.ex. etnologi och arkeologi har i stället sitt ursprung inom kulturområdet. De har sedan kommit att skiljas från detta organisatoriskt först när gränsen mellan universitet och kulturinstitutioner skärptes under första halvan och mitten av nittonhundratalet. Detta gäller t.ex. ämnet historia i relation till Riksarkivet, etnografi och socialantropologi i förhållande till Etnografiska museet, samt etnologi i förhållande till Nordiska museet. Medan museerna under 1900-talets början ofta rymde betydande forskningsmiljöer är det i dag främst på Naturhistoriska riksmuseet som omfattande forskning bedrivs (även om mindre forskningsmiljöer också finns vid ett par andra museer).</p>
<p>De äldre konstnärliga utbildningarna har i flera fall sin bakgrund i yrkesskolor som upprättats vid olika tillfällen och som sedan inordnats i universitet och högskolor. Konstfack kan t.ex. spåras tillbaka till den ”Söndagsritskola för Handtverkare” som grundades 1844 och som senare kom att utvecklas till Konstfackskolan, numera</p>
<p>Konstfack. Högskola blev den först 1978. Dramatiska Institutet har å andra sidan sin bakgrund i Dramatens utbildningsverksamhet. Många andra konstnärliga utbildningar har inordnats i redan existerande universitet och högskolor. Inordningen av de konstnärliga utbildningarna i universitetssystemet är en process som fortfarande pågår, t.ex. i form av inrättandet av konstnärliga forskarutbildningar och doktorsgrader.</p>
<p>Med några få undantag är den forskning som har betydelse för kulturområdet nu organiserad inom universitet och högskolor medan kulturverksamheterna bedrivs inom andra institutioner. Länge fanns det ett ömsesidigt intresse för vad som hände på andra sidan skiljelinjen. Kulturinstitutionerna ansåg sig kunna räkna med att universitetsutbildningen skulle ägna sig åt sådant som är relevant för dem. Andra samband gäller forskningens informationsförsörjning, t.ex. genom kulturinstitutionernas arkiv och specialbibliotek. Sådana finns inom flera institutioner bl.a. inom Nordiska museet, Nationalmuseum, RAÄ och Teatermuseum. Riksarkivet och landsarkiven ansvarar dessutom för historieämnets viktigaste källor.</p>
<p>Mycket av den humanistiska forskningens grundläggande katalogiserings- och analysarbete har länge bedrivits i nära samband med museernas samlingar och med RAÄ:s arkeologiska och antikvariska verksamhet. Med tiden har universitetsforskningen och museerna inriktat sig på skilda frågeställningar. Den kontinuerliga dialogen har försvagats.</p>
<p>Som ett försök att väga upp denna trend valde regeringen i slutet av 1980-talet (prop. 1986/87:80 och 1989/90:90) att införa ett nytt separat anslag för forsknings- och utvecklingsinsatser inom kulturområdet (nu anslaget 28:36). De medel som då anvisades riktades dels till de delar av kulturområdet där forskningsbehoven bedömdes vara störst och dels till de där de bästa förutsättningarna fanns för att få till stånd en föredömlig hantering av forskningsfrågorna. Det innebar att Riksarkivets, RAÄ:s och Naturhistoriska riksmuseets behov prioriterades. Vissa smärre medel anvisades dessutom till ansvarsmuseernas forskning.</p>
<p>Huvudtanken var att de sektorsansvariga myndigheterna skulle beställa relevant forskning från forskare vid universitet och högskolor. I viss kontrast till denna lösning infördes också ett särskilt anslag för forskning och dokumentation om medieutvecklingen (nu anslaget 27:4). Detta går direkt till Nordiskt informationscenter för medie- och kommunikationsforskning (Nordicom) vid Göteborgs universitet. Som ett resultat av dessa prioriteringar går i dag huvuddelen av de riktade forskningsmedlen dock till kulturområdets behov till kulturarvsområdet.</p>
<p>De relativt små ekonomiska resurserna för forskning för kulturområdets behov är dessutom splittrade på flera aktörer. Det har aldrig funnits någon sammanhållen och strukturerad förvaltningsorganisation inom kulturområdet som skulle kunna ta ett strategiskt helhetsansvar för forskningen, även om en sådan roll på 1980-talets diskuterades för det dåvarande Humanistisktsamhällsvetenskapliga forskningsrådet. Statens Kulturråd, som inrättades 1974, har inte haft någon verksamhet som mera uttalat varit orienterad mot forskning.</p>
<p>Sedan kulturdepartementet skiljdes från utbildningsdepartementet 1991 har anslagstilldelningen till forskningen inom kulturområdet varit svag, med undantag av under de allra första åren. Den borgerliga regeringen genomförde de successiva ökningar som beslutats i den närmast föregående forskningspropositionen (prop. 1989/90:90) och tillförde även ytterligare medel i sin egen forskningsproposition (prop. 1992/93:170). Denna utbyggnad skedde parallellt med regeringens satsning på strategisk forskning inom ramen för de stiftelser som bildades med pengar från löntagarfonderna (prop. 1991/92:92). Då gjordes också den s.k. kulturvetenskapliga donationen till Riksbankens Jubileumsfond (RJ), en resurs som i dag utgör en av de få finansieringskällorna för strategisk forskning med inriktning på kulturområdet.</p>
<p>Sedan 1994 har anslaget till forsknings- och utvecklingsinsatser inom kulturområdet successivt skurits ned för att täcka besparingar och omprioriteringar inom området. Anslagsstrukturen har således låsts fast i vad som på tidigt 1990-tal tänktes vara en etapp i ett uppbyggnadsskede. I dag uppgår det direkta anslaget till forskning för kulturområdets behov till 36,7 miljoner kronor. Kulturområdets myndigheter har därefter löpande argumenterat för behovet av forskningsinsatser som ett sätt att utveckla sina ansvarsområden.</p>
<p>Anslaget till forsknings- och utvecklingsinsatser inom kulturområdet i tusental kr. i dagens penningvärde</p>
<h2>Forskning för och om kulturområdets verksamheter</h2>
<p>Sammanfattning:  Utredningens slutsats är att medlen för forskning för kulturområdets behov inte är tillräckliga. Kulturpolitisk forskning är ett internationellt växande fält som i Sverige bedrivs i ett litet antal relativt små forskningsmiljöer. Medel saknas i dag för att rikta forskningen mot de problem som för närvarande är mest strategiskt relevanta för kulturpolitiken. Flera fakulteter saknar självklara samarbetspartners inom kulturområdet.</p>
<p>I takt med att kulturområdet i många länder omorganiserats och blivit allt mer resultatorienterat har såväl förvaltningens som politikens behov av kvalificerad forskning om kulturpolitikens konsekvenser blivit allt mer trängande. Vad som internationellt beskrivs som Cultural Policy Research har i bl.a. Storbritannien, Tyskland, Finland och Nederländerna varit föremål för betydande satsningar under de senaste tio á tjugo åren. I flera av dessa länder finns fristående forskningsinstitut som t.ex. European Institute for Comparative Cultural Research (ERICarts). I 7 andra länder, däribland Sverige, bedrivs forskningen inom ramarna för universitetsväsendet och ibland i nära samband med grundutbildningen.</p>
<p>I Sverige utförs relevant forskning bland annat på olika ämnesinstitutioner, som t.ex. de humanistiska estetiska ämnena. Forskning om kulturpolitik bedrivs dock framför allt vid Centrum för kulturpolitisk forskning vid Bibliotekshögskolan i Borås samt vid Tema Kultur och samhälle (Tema Q) vid Linköpings universitet. I det förstnämnda fallet gäller forskningen i första hand kulturpolitikens historiska utveckling. I det senare både bruket av kulturarv och historia och mer samtidsorienterade kulturstudier.</p>
<p>Även den ekonomiska och övriga samhällsvetenskapliga forskningen kring kulturturism förtjänar att nämnas. Det senare är ett område där Sverige rent ekonomiskt sett skulle kunna tjäna mycket på en mera offensiv forskning. Man kan t.ex. jämföra med Danmark där man nyligen investerat 50 miljoner danska kronor i grundandet av ett forskningscentrum för ”kulturog oplevelsesøkonomi”.</p>
<p>Inom medieområdet bedrivs mer eller mindre områdesrelevant forskning vid landets medievetenskapliga institutioner. Det är dock bara en mycket begränsad del av denna forskning som är inriktad på de offentliga verksamheterna. Nordicom Sverige, ett forskningsinstitut vid Göteborgs universitet är finansierat över statsbudgetens medieområde. Nordicom Sverige sammanställer bland annat regelbundna statistiköversikter över svenskarnas medievanor.</p>
<p>Dessa översikter täcker i viss utsträckning även områden som är relevanta även för det övriga kulturområdet, t.ex. försäljningen av böcker och musik i Sverige. Däremot saknas regelbundna statistiska kartläggning av kulturinstitutionernas verksamheter. Därtill kommer breda frågor om kulturens utveckling. I detta obeforskade fält ingår bl.a. de kulturprodukter som importeras utan statligt stöd (inklusive mycket av invandrarkulturen, ungdomskulturen och den kommersiella kulturen), liksom många av de följder som den digitala explosionen kan komma att få för kulturlivet.</p>
<p>Den begränsade finansieringen av forskning för kulturområdets behov innebär att det finns växande forskningsområden som saknar självklara samarbetspartners inom kulturområdet. I detta sammanhang kan nämnas den medicinska och vårdvetenskapliga forskningen om sambandet mellan kulturupplevelser och hälsa. Både kvantitativa och kvalitativa studier från många länder visar på tydliga samband men forskningsområdet är fortfarande i sin linda. Kunskaperna om hur kulturupplevelser i praktiken kan användas för att förbättra människors hälsotillstånd är fortfarande mycket begränsade. Satsningen på kultur och hälsa inom ramarna för Vetenskapsrådets anslag är ett steg i riktning mot att åtgärda detta. Den saknar dock organisatoriskt samband med kulturområdet. Möjligheter att finansiera kulturområdesanknuten humanistisk och konstnärlig forskning uppbyggd i samarbete med det växande intresset inom medicinsk och vårdvetenskaplig forskning skulle enligt vår bedömning kunna vara av stor strategisk betydelse.</p>
<p>Forskningen om kulturupplevelsers betydelse för barns och ungas lärande befinner sig i ett liknande läge. Inom både kognitionsvetenskaplig och pedagogisk forskning ökar intresset. Däremot är sambandet mellan denna forskning och forskningen inom de humanistiska estetiska ämnena betydligt svagare. Som Aktionsgruppen för barnkultur påtalat i betänkandet Tänka framåt men göra nu  (SOU 2006:45) ingår även kulturens tillgänglighet för barn och unga i det i stort sett obeforskade området.</p>
<h2>Kulturområdets grundläggande kunskapsresurser: infrastruktur för forskning och andra aktörer</h2>
<p>Sammanfattning:  ABM-området och kulturmiljövården hanterar stora delar av den humanistiska forskningens grundläggande kunskapsresurser i form av museer, arkiv, bibliotek och andra samlingar och informationssystem. Hanteringen av dessa resurser är en central del av den humanistiska forskningens infrastruktur. För att den ska kunna utnyttjas på ett rimligt sätt krävs emellertid att den sorteras och tillgängliggörs i kontinuerlig dialog med forskningen.</p>
<p>ABM-området och kulturmiljövården hanterar stora delar av den humanistiska forskningens grundläggande kunskapsresurser i form av museer, arkiv, bibliotek och andra samlingar och informationssystem. Hanteringen av dessa resurser är en central del av den humanistiska forskningens infrastruktur. Ska de komma forskningen – för att inte tala om andra samhällsaktörer och allmänheten – till del krävs det att de sorteras och tillgängliggörs, till exempel genom digitalisering.</p>
<p>Arkivutredningen har i betänkandet Arkiv för alla – nu och i framtiden  (SOU 2002:78) understrukit betydelsen av att tillgängliggöra arkiven för nya grupper men också konstaterat att arkivmyndigheterna saknar resurser för detta. Kulturinstitutionernas insatser att förmedla kunskap till medborgarna sammanfaller i den meningen med universitetens tredje uppgift. För att detta arbete ska kunna genomföras på ett kompetent sätt krävs att de som utför det har nödvändiga kunskaper för detta praktiska arbete och samtidigt är insatta i vilken information som efterfrågas av allmänheten, forskarsamhället och andra relevanta aktörer. Också pedagogiskt kunnande är av stor betydelse.</p>
<p>Genom digitaliseringen blir det möjligt att tillgängliggöra månghundraåriga arkiv som efterfrågas bl.a. för släktforskning. Historiska dokument, arkeologiska och kulturhistoriska föremål och fasta fornlämningar tillgängliggörs för allmänheten genom publicering på nätet. Flera vetenskapliga tidskrifter ges ut av kulturmyndigheterna. Institutet för språk och folkminnen bedriver forskning om bl.a. dialekter, folkminnen och historiska ort- och personnamn, vilken kan beskrivas som grundforskning med god potential att generera material för framtida forskning och analys. Nämnas kan också Riksarkivets arbete med Svenskt diplomatarium, dvs. med publiceringen av svenska medeltidsdokument.</p>
<p>Naturhistoriska riksmuseet är något av ett särfall i dessa sammanhang eftersom det dels bedriver naturvetenskaplig forskning, dels har jämförelsevis stora resurser för detta arbete. På vissa sätt påminner museets roll i den naturvetenskapliga forskningen om den funktion som inom humanistiska områden fylls – eller skulle kunna fyllas – av andra museer. Museets samlingar är av stor betydelse som en del av infrastrukturen för forskningen om biologisk mångfald, EU tillerkänner museet status som ”Major Research Infrastructure”. Samtidigt kan även de naturvetenskapliga museernas resurser för att bevara och hantera sina samlingar ifrågasättas, något som görs i betänkandet Kunskap för biologisk mångfald  (SOU 2005:94).</p>
<p>Eftersom bearbetning och publicering inte alltid sker i nära kontakt med pågående forskning är det är det inte säkert att forskningsanknytningen är så god som den borde vara. Det är till nackdel både för kulturområdet och för forskningen. De mycket begränsade resurser som Riksarkivet och andra myndigheter inom ABM-området och kulturmiljövården har för forskning och forskningsinfrastruktur kan jämföras med det anslag på nära 20 miljoner kronor (varav 10 miljoner som engångsbelopp) som för 2007 tilldelades Statens arkiv för ljud och bild (SLBA) i samband med digitaliseringen av arkivmaterial där.</p>
<p>Det är också SLBA som tillsammans med Kungliga biblioteket (KB) står bakom LDB-centrum (Centrum för långsiktigt digitalt bevarande) vid Luleå tekniska universitet. Dessa satsningar på digitalisering är synnerligen välbehövliga som insatser för forskningens grundläggande infrastruktur. Både SLBA och KB är myndigheter som sorterar under utbildningsdepartementet. Även KB:s samband med övriga forskningsbibliotek garanterar ett mer kontinuerligt kunskapsutbyte med universitetsvärlden. Nu återstår att tillgodose motsvarande behov hos de myndigheter och institutioner som sorterar under Kulturdepartementet.</p>
<h2>Behovet av utvecklade kontaktytor mellan kulturområdet och forskningen</h2>
<p>Sammanfattning:  Ett gott samarbete mellan kulturlivet och forskarvärlden förutsätter ett kontinuerligt utbyte av personal. Detta blir allt viktigare när forskningen utvecklas snabbare. Möjligheterna för kulturområdets personal att forskarutbilda sig och delta i forskningsprojekt blir därmed strategiskt avgörande.</p>
<p>Ett gott samarbete mellan kulturlivet och forskarvärlden förutsätter ett kontinuerligt utbyte av personal. Då får forskare erfarenhet av kulturvärlden och kan ställa relevanta frågor, medan de som arbetar i t.ex. museer, arkiv och kulturmiljövården blir uppdaterade med den forskning som bedrivs på vetenskapliga institutioner. Detta blir allt viktigare när forskningen utvecklas allt snabbare. Detta gäller t.ex. integrationen av genus- och etnicitetsproblematiserande perspektiv i analys av kulturarvet, musei- och konstpedagogisk forskning, tekniska kemiska lösningar på problem med föremålsbevarande eller helt enkelt nya svar på gamla frågeställningar. Ur detta perspektiv blir möjligheterna för kulturområdets personal att forskarutbilda sig och delta i forskningsprojekt strategiskt avgörande.</p>
<p>Ett försök att överbrygga klyftan, i detta fall mellan museer och lärosäten, är Nordiska museets forskarskola, en forskarutbildning finansierad av Vitterhetsakademien och RJ och med Nordiska museet som huvudman. Forskarskolan har nu pågått sedan 2002 och behöver utvärderas om den ska kunna fungera som exempel för framtida åtgärder. Formen skapar möjligheter för museianställda att fortsätta sin utbildning och knyta an till forskningen samtidigt som den också genererar ny forskning där de museianställdas praktiska erfarenheter av arbete vid museer och med museers samlingar kan bilda utgångspunkten för fortsatt utveckling.</p>
<p>För att vinna motsvarande fördelar för redan disputerad personal skulle postdoktorsprojekt vara en rimlig lösning. Ett initiativ i den riktningen är RJ:s och Vitterhetsakademiens gemensamma satsning på postdoktorsplatser. Sådana satsningar kan bidra till att förbättra relationerna mellan forskningen och kulturområdet. Samtidigt bidrar de till att åtgärda den generella brist på postdoktorsplatser som påpekats bl.a. av Befattningsutredningen i betänkandet Karriär för kvalitet  (SOU 2007:98).</p>
<p>Ett annat projekt som syftar i liknande riktning är den forskarskola och det institut med postdoktorstjänster som förbereds gemensamt av Göteborgs universitet, Malmö högskola och Bibliotekshögskolan i Borås. Detta projekt är mer vittgående och gränsöverskridande än sina tidigare motsvarigheter. Det inrymmer kulturstudier i en vid mening där såväl kulturarvet som konstnärlig forskning ingår. Projektet är även intressant eftersom dess huvudfinansiär skulle vara Västra Götalandsregionen.</p>
<p>I stort saknas dock tillfredställande system för kulturområdets yrkesutövare att hålla sig informerade om forskningsutvecklingen inom sina respektive fält. Detta problem är särskilt allvarligt för kulturmiljövårdens och ABM-områdets institutioner. Det har t.ex. enbart varit med hjälp av medel från RJ som RAÄ kunnat finansiera större samarbeten mellan universitets- och uppdragsarkeologin. Liknande problem finns, som vi ska se, också på det konstnärliga området där utövarna många gånger har begränsade möjligheter att få tid att utveckla sin verksamhet eller vidareutbilda sig.</p>
<p>Initiativen till att fylla dessa brister har i de flesta fall gjorts av fristående aktörer som RJ och Vitterhetsakademien. Att forskningspolitiken främst ska förlita sig på dessa fristående aktörer för att långsiktigt upprätthålla kunskapsförsörjningen inom offentliga – ofta statliga – verksamheter är emellertid inte rimligt. Visserligen är både RJ och Vitterhetsakademien långsiktigt orienterade aktörer, men de är också främst inriktade på grundforskning.</p>
<p>Sammantaget kan man konstatera att kulturområdet och forskningen har många betydelsefulla kontaktytor men att dessa är dåligt utvecklade. Infrastrukturen och det organisatoriska stödet för att stödja sådana är begränsade. Å ena sidan pågår det mycket relevant forskning vid universitet och högskolor. Å andra sidan ger staten få eller inga incitament att särskilt beforska de frågor som är mest strategiskt relevanta för kulturområdet.</p>
<h2>Konstnärlig forskning och utvecklingsarbete</h2>
<p>Sammanfattning:  Konstnärlig forskning bedrivs i dag i samband med konstnärliga utbildningar. Den konstnärliga forskningens placering vid Vetenskapsrådets humanistisk-samhällsvetenskapliga grupp skapar emellertid friktion eftersom verksamheterna är olikartade. Samtidigt är det också viktigt att den konstnärliga forskningen inte isoleras utan sätts in i ett större sammanhang. Vi uppfattar forskning för kulturområdets behov som ett sådant övergripande sammanhang.</p>
<p>Konstnärlig forskning är ett fält som under det senaste decenniet kämpat för sin etablering, både i Sverige och i många andra länder. Området är i dag framgångsrikt etablerat i bl.a. Finland och Storbritannien. Trots att den konstnärliga forskningens syfte är utveckling inom kulturområdet organiseras den inte i Sverige i anslutning till detta. Istället fördelas medel till den via Vetenskapsrådet. En viktig förutsättning för konstnärlig forskning och utvecklingsarbete är de medel som avdelas för konstnärligt utvecklingsarbete vid universitet och högskolor med konstnärliga utbildningar. En annan viktig förutsättning är förekomsten av forskarutbildningar som resulterar i doktorsgrad i konstnärliga ämnen. Sådana examina finns i dag på ett flertal lärosäten även om både finansiering och placering av dem stöter på särskilda problem, inte minst vid de konstnärliga högskolorna i Stockholm. Dessa utbildningar kombinerar i allmänhet konstnärliga och vetenskapliga inslag och innehåller både skriftliga och praktiska examinationsmoment.</p>
<p>Det upplevda behovet av dem kan ses som ett resultat av att man vid utbildningarna i  konst inte uppfattar den forskning som bedrivs om  konst vid humanistiska estetiska institutioner (som teater-, musik- och konstvetenskap) som tillräckligt relevant för den egna verksamheten. Den rådande inordningen av medelstilldelningen till konstnärlig forskning och utvecklingsarbete som en del i Vetenskapsrådets bidrag till humanistisk och samhällsvetenskaplig forskning är heller inte problemfri. Forskning om  konstområdena och deras produkter skiljer sig med nödvändighet från den konstnärliga forskningen, som snarare kan beskrivas som forskning som ett led i konstskapandet eller som, med den egna erfarenheten som en viktig förutsättning, studerar detta som en process. Syftet med den konstnärliga forskningen kan sägas vara att utveckla konsten.</p>
<p>Företrädare för den konstnärliga forskningen – och inte minst för Vetenskapsrådets bedömargrupp – uppfattar att den konstnärliga forskningen nu måste konkurrera på villkor som konstruerats för att bedöma humanistisk och samhällsvetenskaplig forskning, trots att den på centrala punkter skiljer sig från denna. Den konstnärliga forskningen klarar sig heller inte särskilt väl i konkurrensen om medel i bedömargruppen. I Vetenskapsrådets utvärdering från 2007 tolkas detta som att den brister i kvalitet.</p>
<p>Etableringen av konstnärlig forskning och konstnärliga forskarutbildningar kan också ses som ett försök att finna nya finansierings- och organisationsformer för konstnärligt utövande – i form av tjänster vid högskolorna. Sett ur det perspektivet är det viktigt att de konstnärer och konstnärliga forskare som verkar inom högskoleväsendet inte förlorar kontakten med det övriga konstlivet: vad som behövs är inte ytterligare en separerad karriärväg utan istället en arena där konsten och forskningen kan mötas.</p>
<p>Man kan å andra sidan också argumentera för att den samtida konsten – och särskilt nya konstformer och nya media – förutsätter en gedigen akademisk utbildning. Genom att etablera konstnärliga forskarutbildningar kan man skapa förutsättningar för att det i framtiden ska finnas lärare på de konstnärliga högskolorna som kan kombinera konstnärliga och akademiska perspektiv. I realiteten saknas dock ofta både resurser och incitament för att skapa sådana kontaktytor och för att bedriva tvärvetenskapliga projekt. Detta är allvarligt, inte minst som humanistisk och annan akademisk forskning på senare år har utvecklats betydligt när det gäller förståelsen för hur konst tolkas i en kontext, t.ex. i termer av kulturens roll i samhället, kognitions-vetenskap, relationen mellan genus, mångkultur och kvalitet, osv. Alla dessa områden är tydligt relevanta för den konstnärliga forskningen. Det är med andra ord viktigt att denna organiseras på ett sätt som gynnar forskning som överskrider genre- och disciplingränser.</p>
<p>Det finns många relevanta paralleller mellan situationen på konstområdet och på övriga kulturområdet. Liksom myndigheterna där behöver de konstnärliga utbildningarna bättre anknytning till forskningen eftersom verksamheten ställer högre krav. Liksom personalen där har de konstnärliga yrkesutövarna ett växande behov av akademisk vidareutbildning. Bland annat vid Teaterhögskolan i Stockholm tänker man sig att den avancerade nivån i det nya kurssystem som införs i samband med Bolognaprocessen skulle kunna spela denna roll. Man ställer därför krav på arbetslivserfarenhet mellan grundexamen (kandidat) och avancerad nivå (Master). Senare i karriären skulle en konstnärlig doktorsutbildning och konstnärliga forskningsprojekt (eller stipendier) kunna spela en liknande utvecklande roll.</p>
<p>Samtidigt är det också viktigt att säkra det tvärvetenskapliga utbytet mellan den konstnärliga forskningen och de humanistiska discipliner där man bedriver forskning om konst. Exempel på initiativ i den riktningen finns t.ex. vid de konstnärliga högskolorna vid Lunds universitet och vid Institutionen för konst, kultur och kommunikation vid Malmö högskola. Den konstnärliga forskningen vetter dock inte bara mot humaniora. På Konstfack i Stockholm bedrivs t.ex. betydande designforskning i samarbete med bland annat KTH och Chalmers. Nämnas kan till exempel projektet Gröna Tåget där man arbetar med att utveckla framtidens snabbtåg med finansiering från bland annat SJ och Banverket. Den konstnärliga forskningen kan alltså göras till en brygga mellan konst, forskning och teknikutveckling, men då krävs att man bygger upp mötesplatser istället för att institutionalisera nya gränser. Sådana mötesplatser hör till de miljöer som bör kunna stödjas inom ramarna för ett anslag till forskning för kulturområdets behov, även om tillämpade projekt som liksom Gröna Tåget fokuserar på praktiska problem i andra samhällsområden givetvis ska finansieras på annat sätt.</p>
<p>Samtidigt som vi ser ett behov av att placera den konstnärliga forskningen i ett större vetenskapligt och kulturellt sammanhang instämmer vi emellertid med de företrädare för beredningsgruppen för konstnärlig forskning och utvecklingsarbete som menar att den nuvarande placeringen är problematisk. Vi drar slutsatsen att den konstnärliga forskningen skulle kunna hanteras bättre om den placerades inom ett organ som kunde bedöma både dess relevans för konstområdet och dess konstnärliga och vetenskapliga kvalitet. Eftersom den i ett sådant sammanhang skulle utgöra en mycket större andel av den totala volymen vore det också mindre sannolikt att dess behov och synpunkter skulle kunna åsidosättas.</p>
<p>Beröringspunkterna mellan den konstnärliga forskningen och annan forskning för kulturområdets behov skulle kunna vara många. De inkluderar rimligen gränsfält mot bl.a. utställningsinriktad gestaltningsforskning, medie- och kommunikationsvetenskap, kulturekonomi, data- och systemvetenskap, konstvetenskap och filmvetenskap. Den formaliserade och administrativa gränslinjen inom området mellan konstarts- och kulturarvsområdena kan också behöva ifrågasättas, inte minst om forskningen för kulturområdets behov ska kunna samlas till ett starkt och livskraftigt forskningsfält.</p>
<p>Alla dessa gränser skulle kunna överskridas om samma forskningsfinansierande organ fick ansvaret för både den konstnärliga forskningen och den övriga forskningen för kulturområdets behov. I så fall skulle den konstnärliga forskningen kunna inordnas i ett vidare sammanhang både i forskningen och på kulturområdet. Distansen till denna omgivning skulle samtidigt vara mindre än det avstånd som man i dag upplever till akademisk humanistisk-samhällsvetenskaplig forskning. Samtidigt skulle en sådan ordning också bidra till att knyta de konstnärliga högskolorna närmare kulturområdet.</p>
<h2>Vilka åtgärder är lämpliga?</h2>
<p>Sammanfattning:  Mot bakgrund av de iakttagelser som redovisats gör vi bedömningen att det behövs en samlad satsning på forskning för kulturområdets behov. Vi föreslår att en särskild nämnd för kulturområdets forskning inrättas och att denna får disponera väsentligt högre anslag än vad som nu finns anvisade för området.</p>
<p>Kulturutredningens uppfattning är att det behövs resurser både för enskilda forskningsprojekt och för långsiktiga satsningar på infrastruktur. Nya broar behövs mellan institutionerna i gränslandet mellan kulturområdet och de relevanta forskningsdisciplinerna (t.ex. arkeologi, museologi, kulturpolitisk forskning, medie- och kommunikationsvetenskap, kulturekonomi, filmvetenskap och konstnärlig forskning). Medelstilldelningen till forskning för kulturområdets behov skulle behöva ske samlat för hela detta område, eftersom det är en viktig del av syftet att överbrygga gränserna mellan genrer, delområden och forskningsdiscipliner.</p>
<p>Ett första steg i den riktningen bör vara att samla kulturområdets forskningsresurser i ett gemensamt forskningsfinansierande organ istället för att fördela dem på flera myndigheter. Med utgångspunkt i att medierna utgör en viktig del av kulturområdet skulle även anslaget till Nordicom Sverige kunna inordnas i ett sådant sammanhang.</p>
<p>Som vår beskrivning av den konstnärliga forskningen och utvecklingsarbetet anger talar mycket för att även den skulle ha bättre förutsättningar i ett sådant sammanhang än i sitt nuvarande, renodlade humanistiskt-samhällsvetenskapliga sammanhang inom Vetenskapsrådet. Ett nytt kulturområdesorienterat forskningsfinaniserande organ skulle visserligen även det med all sannolikhet domineras av humanistisk och samhällsvetenskaplig forskning. Konstnärlig forskning och utvecklingsarbete delar emellertid flera förutsättningar med övrig forskning för kulturområdets behov. Forskningen för kulturområdets behov skulle således kunna anses inkludera även den konstnärliga forskningen och utvecklingsarbetet, vars syfte är att utveckla konstområdet. Vi har bedömt att de medel som nu anvisas Vetenskapsrådet för konstnärlig forskning och utvecklingsarbete med fördel skulle kunna knytas till en samlad forskningsorganisation för kulturområdet.</p>
<p>Att samla dessa forskningsresurser till ett enda forskningsfinansierande organ kan vara ett sätt att överbrygga många av de gränser som i dag försvårar för kulturområdets forskning. Det nuvarande anslaget på 36,7 miljoner kronor till kulturpolitisk forskning, respektive 2 miljoner till forskning och dokumentation om medieutvecklingen (använt för anslag till Nordicom Sverige) och (hittills) strax under 20 miljoner till konstnärlig forskning och utveckling räcker emellertid inte. En satsning som skulle utvidga fältet och koppla samman det med nya områden skulle kräva betydligt större resurser. Vi uppskattar behovet till c:a 150 miljoner.</p>
<p>Inom ramen för större anslag och en särskild forskningsnämnd blir det även möjligt att samla de resurser för forskning som nu finns anvisade till i första hand Riksarkivet, RAÄ och Naturhistoriska riksmuseet. Att däremot omfördela dessa myndigheters forskningsmedel utan att resurserna väsentligt ökas bedömer vi dock inte vara lämpligt. Det skulle innebära att flera ändamål fick konkurrera om redan knappa medel och att villkoren för forskning inom arkivväsendet, kulturmiljövården och det naturhistoriska området därmed försämrades.</p>
<p>Vi drar slutsatsen att det finns betydande vinster att göra genom att samla forskningen för kulturområdets behov till ett forskningsmedelsfördelande organ. Grundläggande krav på en sådan organisation bör vara</p>
<p>• att den ska besitta kompetensen att bedöma både områdesrelevans och vetenskaplig kvalitet i den forskning den finansierar.</p>
<p>• att den ska ha ett så pass brett uppdrag att den kan finansiera forskning som överskrider gränserna mellan forskning om kulturområdets olika delar och mellan de forskningsdiscipliner som traditionellt anknyter till dessa.</p>
<p>• att den bidrar till en ökad personalomsättning mellan kulturområdet och forskningen i alla steg i karriären. Forskning som inkluderar doktorand- och  postdok-projekt är därför av särskild betydelse.</p>
<p>• att uppdraget innefattar dels forskning utifrån behov och problem som identifieras inom kulturområdet, dels grundläggande kunskapsinfrastruktur för forskningen och andra aktörer.</p>
<p>• att den kan matcha andra forskningsfinansiärers pengar till kulturområdet.</p>
<p>Vi delar Resursutredningens (SOU 2007:81) bedömning att statsmakternas styrning av resurser till specifika områden bör ske vid sidan av fakultetsanslagen. Det bör i stället ske via särskilda forskningsråd och liknande organ som finansierar forskningsprojekt som kan förläggas till universitet eller till andra forskningsmiljöer (t.ex. museer eller arkiv). Vi bedömer också att resurserna nyttjas bäst genom att man håller fast vid denna i övrig svensk forskningsfinansiering etablerade organisationsform istället för att genom direkta anslag i statsbudgeten stödja forskningen vid specifika museer eller universitetsinstitutioner. Uppdragets omfattning talar också för att ett sådant organ bör ges ansvar för hela den statliga finansieringen av forskning för kulturområdets behov.</p>
<p>Att forskningsprojekt bedöms relevanta för kulturområdets behov är emellertid inte tillräckligt. De bör också vara vetenskapligt högkvalitativa. Ett nytt organ för finansiering av forskning för kulturområdets behov bör därför ledas av företrädare för både kulturområdets myndigheter och forskarsamhället. En sådan grupp skulle enligt vår bedömning ha goda möjligheter att bedöma både kulturområdets och kulturforskningens långsiktiga strategiska behov ur ett helhetsperspektiv, inte enbart de kortsiktiga behoven hos dess enskilda delar. Bedömningen av projektansökningar bör utföras genom att inkomna ansökningar behandlas av sakkunniga tillsatta på basis av vetenskaplig kompetens. Om den konstnärliga forskningen inkluderas i dess ansvarsområde bör även företrädare för den konstnärliga högre utbildningen inkluderas och ansökningar om medel till konstnärlig forskning behandlas av bedömare med konstnärlig kompetens.</p>
<p>Forskningsråd är ofta fristående myndigheter. Ursprungligen byggdes forskningsråden för den tillämpade forskningen upp som sektorsavgränsade specialmyndigheter. Under de senaste decennierna har emellertid flera av dem slagits samman till större enheter för att kunna täcka bredare samhällsområden och vidgade perspektiv. Sådana övergripande organ är Formas och Vinnova. Även om kulturområdet berör många områden i samhället finns det dock inget existerande forskningsfinansierande organ som enligt vår bedömning skulle kunna utvidgas till att tillgodose hela dess forskningsbehov på ett problemfritt sätt. Istället förordar vi ett särskilt organ för att finansiera forskning för kulturområdets behov. Ett sådant organ skulle stå fritt att på lika villkor samarbeta med samtliga andra forskningsfinansierande myndigheter och inte minst matcha deras finansiering av forskning som överskrider gränsen mellan deras ansvarsområden och kulturområdet.</p>
<p>Samma organ skulle också kunna matcha annan extern finansiering. Medan de privata intressenterna på kulturområdet för närvarande inte kan antas ha några större forskningsintressen gemensamma med huvuddelen av det statliga kulturområdet förutser vi nämligen ett ökande intresse på regional och kommunal nivå. Intresset för kulturens roll i regional utveckling kan väntas öka viljan att finansiera forskning på detta område. För kulturområdets del skulle en sådan ordning med andra ord kunna bidra till att dra till sig ytterligare finansiering.</p>
<p>Man kan ifrågasätta om ett forskningsråd med denna inriktning ens med en budget på 150 miljoner kronor skulle vara stort nog för att lämpa sig för att vara en fristående myndighet. Så tycks inte vara fallet. Vi föreslår därför att ett forskningsfinansierande organ inrättas som en nämnd kopplad till en värdmyndighet. Förslaget utgör alltså en tydlig parallell till den forskningsfinansierande verksamhet som bedrivs vid bl.a. Naturvårdsverket. Där fördelas pengar till relevant och vetenskapligt högkvalitativ forskning av Miljöforskningsnämnden. Denna är ett forskningsfinansierande organ som är knutet till myndigheten. Den består av vetenskapligt meriterade representanter för relevanta områden.</p>
<p>Jämlikt sina direktiv gör Kulturutredningen en översyn av kulturområdets förvaltningsstruktur och myndighetsorganisation. Den översynen bör leda till en mer ändamålsenlig myndighetsorganisation än dagens. Inom ramen för en sådan ny organisation bör också en naturlig värdmyndighet för den föreslagna nämnden kunna pekas ut. I avvaktan på det utredningsarbetet behöver nämnden placeras hos en tillfällig värdmyndighet.</p>
<p>En tänkbar lösning är att placera nämnden vid Vetenskapsrådet. En annan lösning är att placera nämnden vid någon av kulturmyndigheterna. Slutliga överväganden om värdmyndighet för nämnden anstår dock lämpligen tills den större frågan om nämnden ska inrättas har prövats.</p>
<h2>Kartläggning av centralmuseernas administration och stödtjänster</h2>
<p>Av direktivet till Museikoordinatorns utredning framgår att utredaren i dialog med berörda parter ska pröva olika former för ökad samverkan, exempelvis beträffande museernas administration, i syfte är att frigöra resurser för museernas kärnverksamhet. Med utgångspunkt i direktivet har utredningen genomfört en kartläggning med stöd av Ekonomistyrningsverket (ESV).</p>
<p>Syftet med kartläggningen har varit att undersöka vilka möjligheter till samverkan som finns bland centralmuseerna samt ytterligare några kulturmyndigheter vad gäller administration och verksamhetsstöd. Kartläggningen har även syftat till att undersöka i vilken mån det finns potentiella besparingar att göra genom effektiviseringar.</p>
<p>Utredningens bedömningar och förslag vad gäller centralmuseernas administration presenteras i betänkandets avsnitt 3.1 och 5.7.1</p>
<h2>1 Kartläggningens upplägg, förutsättningar och genomförande Urval och genomförande</h2>
<p>Kartläggningen omfattar de statliga centralmuseerna samt myndigheterna Riksutställningar och Forum för levandehistoria. Samtliga institutioner finansieras med anslag från statsbudgetens utgiftsområden 17 Kultur, medier, trossamfund och fritid . Bland centralmuseerna återfinns både institutioner som är statliga myndigheter och institutioner som är stiftelser vilka till stor del finansieras med statliga medel. Nordiska museet ingår dock inte i kartläggningen. I den föreliggande rapporten kommer begreppet centralmuseer  att för enkelhetens skull användas som samlingsbegrepp för den undersökta gruppen myndigheter och stiftelser.</p>
<p>Följande institutioner ingår i undersökningen :</p>
<p>• Arbetets museum</p>
<p>• Arkitekturmuseet</p>
<p>• Forum för levande historia</p>
<p>• Livrustkammaren och Skolkloster med Hallwylska museet</p>
<p>• Moderna museet</p>
<p>• Naturhistoriska riksmuseet</p>
<p>• Riksutställningar</p>
<p>• Skansen</p>
<p>• Statens försvarshistoriska museer</p>
<p>• Statens historiska museer</p>
<p>• Statens musiksamlingar</p>
<p>• Tekniska museet</p>
<p>• Statens museer för världskultur</p>
<p>Representanter för Ekonomistyrningsverket och Museikoordinatorns sekretariat har samlat in uppgifter om den administrativa verksamhetens omfattning och inriktning vid institutionerna. I syfte att minimera risken för att begrepp uppfattas olika och statistiken därigenom blir missvisande och icke jämförbar mellan de olika institutionerna har intervjuer genomförts med administrativt ansvariga chefer då begreppen och verksamheten vid respektive undersökt funktion diskuterats. Kontakter har även tagits underhand beträffande förtydliganden avseende definitioner av begrepp och vad olika delar av den statistik som begärts in ska omfatta.</p>
<p>Alla de intervjuade har ombetts att göra en bedömning av hur väl arbetet med de olika funktionerna fungerar. Dessa bedömningar redovisas inte i de enskilda fallen utan är ett underlag i utredningens analys av kartläggningens resultat.</p>
<p>Följande administrativa funktioner har kartlagts: 1. Ekonomi 2. Personalstöd 3. Arkivering och registrering 4. Allmänt juridiskt stöd 5. Upphandling 6. Allmän information 7. Bas-IT och telefoni 8. Vaktmästeri- och receptionstjänster 9. Hantering och vård av lokaler inklusive säkerhet och bevakning</p>
<p>Som stöd i sitt arbete har Museikoordinatorns utredning och Ekonomistyrningsverket haft en referensgrupp bestående av representanter för Statens kulturråd, Kulturutredningen och Ekonomistyrningsverket. Utredningen har också samrått med Förvaltningskommitténs sekretariat. Vidare har ett seminarium hållits för representanterna för de institutioner som ingår i kartläggningen där de preliminära resultaten av denna presenterats och diskuterats.</p>
<h2>Förutsättningar</h2>
<p>Utfallet av den föreliggande kartläggningen jämförs med utfallet från den undersökning som Ekonomistyrningsverket genomförde hösten 2007 på uppdrag av Förvaltningskommittén . Syftet med detta är att kunna göra jämförelser med situationen i den övriga statsförvaltningen vad gäller kostnaderna för administrationen.</p>
<p>Siffrorna i Förvaltningskommitténs undersökning är från 2006, medan museernas uppgifter grundar sig på 2007 års siffror. Någon större betydelse har med all sannolikhet inte detta bl.a. eftersom jämförelserna görs mellan andelarna av de sammanlagda kostnaderna.</p>
<p>I Förvaltningskommitténs undersökning delades myndigheterna in i tre grupper:</p>
<p>• Små</p>
<p>• Medelstora</p>
<p>• Stora</p>
<p>Med små  myndigheter avses myndigheter med upp till 49 årsmedarbetare. Medelstora  myndigheter omfattar institutioner med upp till 299 årsmedarbetare och med stora  avses de myndigheter som har över 300 årsmedarbetare.</p>
<p>Den ”genomsnittliga” institutionen i den föreliggande undersökningen är medelstor, på gränsen till liten, även om flera återfinns i gruppen små myndigheter. Däremot finns i undersökningen inget exempel på någon stor myndighet även om Naturhistoriska riksmuseet befinner sig nära gränsen på 300 årsmedarbetare.</p>
<p>Syftet med Förvaltningskommitténs undersökning var att studera om det fanns något samband mellan myndigheternas storlek och andelen så kallade over-head-kostnader (OH-kostnader). Hypotesen som Ekonomistyrningsverket utgått ifrån har varit att ju större myndig-heten är desto lägre andel av de totala kostnaderna är OHkostnader.</p>
<p>Resultatet från undersökningen visade att ett sådant samband korrelationsmässigt tycks finnas ifråga om de samlade gemensamma OH-kostnaderna och för kostnaderna för ekonomihantering och ekonomistyrning. En uppställning av medel- och medianvärdena visar också att ju större myndigheten är desto lägre andel OH-kostnader har den, även om detta samband inte går att säkerställa statistiskt.</p>
<p>Förvaltningskommitténs undersökning omfattade ett drygt 80tal myndigheter. Vid urvalet utelämnades ett antal myndigheter, bland annat de allra största och myndigheter inom utbildningssektorn (universitet och högskolor) samt de rättsvårdande myndigheterna. Skälet till detta var att man ville att arbetsinsatsen för att svara på enkäten inte skulle bli alltför omfattande för de adresserade institutionerna. Det är ett betydligt mer omfattande arbete att räkna fram OH-kostnaderna för en mycket stor organisation som exempelvis Skatteverket än för en mindre med relativt få anställda.</p>
<p>Att de stora myndigheterna exkluderades innebär sannolikt att de statistiska värden som presenteras i Förvaltningskommitténs kartläggning är något högre än vad som skulle ha blivit fallet om de ingått i undersökningen. Bland annat har de stora så kallade koncernmyndigheterna under senare år lyckats reducera sina administrationskostnader genom att koncentrera verksamheten och utveckla olika former av gemensamma lösningar.</p>
<h2>2 Resultatet av Museikoordinatorns kartläggning</h2>
<p>Kostnaderna för administration och stödtjänster uppgick 2007 till 283 miljoner kronor för de centralmuseer och övriga myndigheter som ingår i Museikoordinatorns kartläggning. 176 miljoner av denna summa utgjordes av administrationskostnaderna vid de institutioner som bedriver sin verksamhet i myndighetsform och 107 miljoner kronor utgjordes av administrationskostnaderna vid stiftelserna.</p>
<p>Nedan följer en redovisning av utredningens kartläggning av centralmuseernas administration. Resultatet redovisas för respektive funktion.</p>
<h2>2.1 Ekonomi</h2>
<p>Alla de institutioner som ingår i kartläggningen sköter själva sin ekonomihantering och ekonomistyrning. Kostnader för ekonomifunktionen omfattar främst personal som sköter ekonomihanteringen. Därutöver ingår även exempelvis kostnaderna för licenser, utveckling av ekonomisystem, avgifter till banker samt kostnaderna för revision.</p>
<p>Diagram 2.1</p>
<p>I jämförelse med myndigheterna som ingår i Förvaltningskommitténs undersökning från 2007 ligger centralmuseerna tämligen väl till, om man utgår ifrån antagandet att allt annat är lika och att det är en fördel att en så låg andel som möjligt av de totala kostnaderna läggs på ekonomihanteringen. Centralmuseerna ligger lägre än de små myndigheterna, men högre än de medelstora och stora.</p>
<p>Det är emellertid betydande skillnader mellan den högsta och lägsta observationen för centralmuseerna. Skillnaden mellan högsta och lägsta värdet ligger på cirka 200 procent, dvs. den institution som ligger högst har 3 gånger så dyr ekonomihantering som den som ligger lägst.</p>
<h2>2.2 Personal</h2>
<p>Inom personalfunktionen ryms i princip alla kostnader för personalstöd vid centralmuseerna. Detta beror på att institutionerna är så pass små att det inte finns anledning att ha personalstöd ute på de verksamhetsdrivande delarna.</p>
<p>En stor uppgift som ryms inom denna funktion är lönehanteringen. Kostnaderna för centralt placerade personalchefer, personalhandläggar, personalassistenter etc. ingår även i denna post. Andra typer av kostnader som kan förekomma är kostnaderna för den utbildning som personalenheten är ansvarig för, diverse trivselaktiviteter samt kostnaderna för annonsering och assistans vid rekrytering i form av exempelvis tester.</p>
<p>Diagram 2.2</p>
<p>Den mer kvalitativa delen av personalstödet kräver en viss verksamhetsvolym. För riktigt små myndigheter eller organisationer måste denna typ av uppgifter skötas av de enskilda cheferna eller av en administrativ chef som har personalchefsfunktionen som deluppgift i sin tjänst.</p>
<p>Centralmuseerna har jämförelsevis låga kostnader för personalstöd. Liksom ifråga om ekonomihanteringen är skillnaden mellan högsta och lägsta kostnadsandel dock stor inom gruppen. Det skiljer ca 270 procent mellan det centralmuseum som har den högsta respektive lägsta kostnaden för personalfunktionen.</p>
<p>Man kan spekulera i vilka konsekvenser det förhållande att centralmuseerna har lägre kostnader än jämförbara myndigheter kan få på det mer långsiktiga och strategiska arbetet. Hypotesen är att centralmuseerna på grunda av bristen på resurser har fått avstå från det som inte är kortsiktigt nödvändigt, däribland det långsiktiga personalstrategiska arbetet.</p>
<p>Detta intryck förstärks av att kostnaderna för lönehanteringen enskilt sett är en tung del i kostnadsmassan för centralmuseerna. Relationen mellan antalet hanterade löner per handläggare bedöms vara avsevärt mindre i jämförelse med vad de stora myndigheternas lönehandläggare med ett utvecklat IT-stöd klarar av. Under år 2007 låg antalet handlagda lönespecifikationer per handläggare och månad på 520–750 hos de stora myndigheterna och målet är att komma upp i 1 200 lönespecifikationer per lönehandläggare inom ett par år.</p>
<p>Någon motsvarande exakt beräkning har inte gjorts för centralmuseerna. Uppskattningsvis bedöms dock antalet lönespecifikationer per handläggare vid den kartlagda gruppen i vissa fall understiga 100.</p>
<p>Till en mindre del kan det låga antalet handlagda lönespecifikationer förklaras av speciella förhållanden inom museivärlden. Erfarenheterna från andra studier av lönehandläggning visar dock att alla organisationer är mer eller mindre speciella i något avseende, men att detta i grunden inte spelar någon större roll för vilken kostnadseffektivitet man lyckas uppnå. Vad som är avgörande för effektiviteten är i stället hur väl man lyckats standardisera sina processer och hur kraftfullt IT-stöd man har.</p>
<h2>2.3 Information</h2>
<p>Det är svårt att för centralmuseernas verksamhet separera information som bör räknas till kärnverksamheten från information av mer allmän karaktär som framför allt handlar om, för att använda kommersiella marknadsföringstermer, att putsa på organisationens varumärke och som i egenskap av stödfunktion ingår i kartläggningen.</p>
<p>Skillnaden mellan högsta och lägsta värde för centralmuseerna är som framgår av genomgången av övriga stödfunktioner allmänt sett stor, men olikheterna är speciellt stora ifråga om informationsinsatserna. Det centralmuseum som har den högsta andelen kostnader ligger cirka 9 gånger högre än det som har den lägsta andelen.</p>
<p>Diagram 2.3</p>
<p>En iakttagelse, som är svår att belägga med stöd av den tillgängliga statistiken, är att de institutioner som har en god ekonomisk bas satsar mycket på informationsaktiviteter och marknadsföring, medan de som har snävare ekonomiska ramar satsar väldigt lite då de inte har några ekonomiska resurser kvar när de absolut mest nödvändiga funktionerna finansierats.</p>
<h2>2.4 IT</h2>
<p>Centralmuseerna har löst sina IT-frågor på mycket olika sätt. Vissa har en egen IT-enhet eller IT-ansvarig person, medan andra har lagt ut denna verksamhet på en underentreprenör.</p>
<p>Kartläggningen visar att IT-kostnaderna sammantaget ligger lågt för centralmuseerna i förhållande till myndigheterna i Förvaltningskommitténs undersökning. Endast de centralmuseer som ligger högst befinner sig på samma nivå som myndigheterna i Förvaltningskommitténs undersökning.</p>
<p>Diagram 2.4</p>
<p>Utvecklingen av IT-system förefaller för vissa av de undersökta museerna vara beroende av i vilken mån det blir pengar över. Flera representanter för de undersökta centralmuseerna framhåller också sårbarheten vad gäller IT som ett stort problem. En mer eller mindre katastrofal situation bedöms kunna uppstå om den ITansvarige skulle sluta eller bli långvarigt sjuk. Det finns också i de flesta fall en uppfattning att man har svårigheter att följa med i ITutvecklingen. Detta kan anses som särskilt anmärkningsvärt eftersom centralmuseernas publika arbete och tillgängligheten för medborgarna är beroende av väl fungerande grundläggande IT-system.</p>
<h2>2.5 Övriga gemensamma  OH-kostnader</h2>
<p>I undersökningen som Ekonomistyrningsverket genomförde för Förvaltningskommitténs räkning lades resterande delar av de så kallade övriga gemensamma OH-kostnaderna samman. Dessa omfattade kostnader för följande uppgifter:</p>
<p>•  Arkivering och registrering</p>
<p>• Allmänt juridiskt stöd och upphandling</p>
<p>• Reception och vaktmästerifunktioner</p>
<p>• Vård av lokaler, inklusive säkerhet</p>
<p>Görs samma sak för centralmuseerna blir resultatet som följer:</p>
<p>Diagram 2.5</p>
<h2>Övrigt OH (exklusive ledning och hyra) %</h2>
<p>Diagrammet visar på det förväntade utfallet, det vill säga att centralmuseerna har en hög andel övriga gemensamma OH-kostnader. Anledningen till detta är bland annat att centralmuseerna som ett resultat av verksamhetens karaktär kräver stora lokalytor och därmed har exceptionellt höga kostnader för bl.a. säkerhetsåtgärder. Att kostnaderna för säkerhet är höga i jämförelse med andra myndigheter beror dock inte enbart på lokalytans storlek utan även på att omsorgen om föremålssamlingar m.m. kräver en hög säkerhetsnivå.</p>
<p>Under 2007 uppgick de sammanlagda kostnaderna för upphandlingar till 3,6 miljoner kronor för centralmuseerna.</p>
<h2>2.6 Summa  OH-kostnader</h2>
<p>Om man lägger samman kostnaderna för alla enskilda funktioner som ingår i kartläggningen blir sammantaget museernas kostnader inte speciellt höga vid en jämförelse med andra myndigheter inom svensk statsförvaltning.</p>
<p>Diagram 2.6</p>
<h2>Summa OH (exklusive ledning och hyra) %</h2>
<p>Att centralmuseerna inte har speciellt höga kostnader för sin administration ska dock inte uppfattas som att det inte finns några möjligheter till effektiviseringar inom de områden av centralmuseernas verksamhet som studerats i denna undersökning. Utredningen utvecklar sina bedömningar och förslag i analysen nedan.</p>
<h2>3 Sammanfattande analys</h2>
<p>Utredningen bedömer att det är angeläget att genomföra insatser för att minska sårbarheten, höja kvaliteten och där det finns möjlighet effektivisera museernas administrativa verksamhet för att frigöra resurser som kan komma museernas kärnverksamhet till nytta och därigenom bidra till ytterligare högkvalitativ verksamhet.</p>
<p>Sammanfattningsvis bedömer utredningen att den föreliggande kartläggningen visar på att det för centralmuseerna finns möjlighet att uppnå en minskad sårbarhet, höjd kvalitet och kostnadseffektivitet vad gäller de administrativa funktionerna genom att viss verksamhet koncentreras och genom andra gemensamma samverkanslösningar. Samtidigt skulle de ekonomiska förtjänsterna bli mycket varierande för de myndigheter och stiftelser som ingår i undersökningen.</p>
<h2>Effektiviseringar möjliga genom gemensamma lösningar</h2>
<p>Kostnaderna för administration och stödtjänster uppgick 2007 till 283 miljoner kronor för de centralmuseer och övriga myndigheter som ingår i kartläggningen. 176 miljoner av denna summa utgjordes av administrationskostnaderna vid de institutioner som bedriver sin verksamhet i myndighetsform och 107 miljoner kronor utgjordes av administrationskostnaderna vid stiftelserna.</p>
<p>Möjligt med myndighetsövergripande samarbete</p>
<p>De administrativa funktioner vid samtliga institutioner som ingår i kartläggningen blir även om de slås samman inte en stor enhet. Försvarsmakten, Skatteverket och Försäkringskassan är t.ex. fortfarande 15 till 20 gånger större än vad centralmuseerna och övriga myndigheter som ingår i denna undersökning är tillsammans. Dessa stora myndigheter har haft en betydande fördel av att de numera i de flesta fall är så kallade enhetsmyndigheter. Effektiviseringar kommer direkt till användning inom myndigheten och beslutsvägarna är betydligt enklare än när olika myndigheter ska samverka.</p>
<p>Det bör dock påpekas att även om det är en fördel att genomföra förändringar av det aktuella slaget inom en stor enskild myndighet finns också goda exempel på samarbete mellan myndigheter. De stora myndigheterna Vägverket och Banverket har exempelvis inlett ett samarbete inom det administrativa området. Polisverksamheten har gemensamma administrativa system trots att organisationen består av 21 polismyndigheter. Ytterligare exempel på samarbete i administrativa frågor mellan myndigheter är Lantmäteriet vars lönehantering sköts av Skatteverket.</p>
<p>Centralmuseerna kan bli ännu effektivare</p>
<p>Ett övergripande intryck är att man vid centralmuseerna varit framgångsrika med att utnyttja framför allt personalresurserna på ett flexibelt och effektivt sätt genom att anlägga ett så kallat lean-production perspektiv på verksamheten, dvs. använda tillgänglig personal i flera olika funktioner för att maximera utnyttjandet av arbetstiden. Trots att man vid flera av de kartlagda centralmuseerna således utnyttjar befintliga resurser förhållandevis effektivt bedömer utredningen att det genom att öka volymerna genom ett institutionsöverskridande samarbete går att reducera de kartlagda institutionernas kostnader för administrativa tjänster.</p>
<p>Argument som talar för att detta skulle kunna åstadkommas är sammanfattningsvis följande:</p>
<p>• Det finns områden, exempelvis lönehanteringen, där nyckeltalen, mätt som antal handlagda löner per heltidsanställd lönehandläggare för centralmuseerna ligger ett par hundra procent över motsvarande nyckeltal på de riktigt stora myndigheterna som t.ex. Skatteverket och Försvarsmakten.</p>
<p>• En väl dokumenterad erfarenhet är att organisationer sparar mellan 20 och 35 procent av kostnaderna vid koncentration av administrativa funktioner som exempelvis ekonomi- och lönehantering. En anledning till den stora spridningen  (20–30 procent) av dessa erfarenhetsvärden är att en viktig komponent är verksamhetens volym. Ju mer verksamhet som koncentreras, desto större blir besparingen.</p>
<p>• Eftersom centralmuseerna inte ens som grupp blir en särskilt stor enhet och då man redan är förhållandevis effektiv i delar av sin administration bedöms besparingspotentialen för museerna vara lägre i jämförelse med de generella erfarenheterna. Uppskattningsvis bedöms centralmuseerna kunna minska kostnaderna med cirka 10 procent. Detta motsvarar en besparing på mellan 18 och 28 miljoner kronor per år, beroende på om centralmuseerna som bedrivs i stiftelseform inkluderas eller inte.</p>
<p>Alla centralmuseer tjänar inte ekonomiskt på gemensamma lösningar</p>
<p>Trots att utredningen bedömer att det finns en effektiviseringspotential kan det konstateras att centralmuseerna och de övriga myndigheterna i undersökningen överlag ligger väl till vid en jämförelse med myndigheterna i den undersökning som Ekonomistyrningsverket gjorde på uppdrag av Förvaltningskommittén 2007.</p>
<p>Inom den undersökta gruppen centralmuseer finns emellertid stora skillnader. I genomsnitt skiljer det uppemot 350 procent mellan högsta och lägsta värde för den sammanlagda kostnaden för administrationen. Detta innebär att museet med högst kostnader i genomsnitt är cirka 4,5 gånger dyrare än det som har de lägsta kostnaderna. Detta medför med stor sannolikhet att vissa museer inte skulle få sänkta kostnader även om de flesta skulle vara ekonomiskt betjänta av en koncentration av administrationen. Ur ett övergripande perspektiv skulle de totala kostnaderna för staten även kunna sänkas.</p>
<h2>Minskad sårbarhet och höjd kvalitet genom koncentration och samverkan</h2>
<p>Gemensamma lösningar av volymtjänster för minskad sårbarhet</p>
<p>En koncentration av administrativa volymtjänster skulle kunna minska den sårbarhet i verksamheten som representanter för flera institutioner vittnar om, främst ifråga om IT-stöd, men också då det gäller ekonomi- och lönehantering. Sårbarheten i dessa funktioner bedöms kunna minskas bl.a. som ett resultat av att gemensamma lösningar ger förutsättningar för att ha standardiserade datasystem och flera personer som arbetar tillsammans med samma frågor och som kan rycka in vid exempelvis frånvaro.</p>
<p>Låga kostnader kan tyda på brister</p>
<p>Några centralmuseer har låga kostnader för vissa administrativa funktioner. Detta kan vara ett tecken på hög effektivitet, men kan också återspegla en resursbrist som medför att institutioner avstår från att genomföra väsentliga satsningar i verksamheten.</p>
<p>Flera representanter för de kartlagda institutionernas administrativa funktioner har påpekat att man effektiviserat sina administrativa resurser i så hög grad att man nått ett tillstånd där ingen tid finns för långsiktigt arbete, till exempel att utveckla strategier inom olika områden. Även om man kanske är kortsiktigt kostnadseffektiv finns det risker för att den långsiktiga kvaliteten i verksamheten inte kan upprätthållas och för stora framtida kostnader när åtgärder inte längre kan skjutas på framtiden.</p>
<p>Ett exempel som kan illustrera detta är centralmuseernas överlag låga kostnader för personalstöd. En del av det arbete som utförs inom en personalfunktion är inte något som absolut måste finnas för den dagliga verksamheten. I det korta perspektivet behövs exempelvis ingen samordning av kompetensutvecklingen, stöd vid rekrytering, personalpolicy eller strategiarbete. På längre sikt kan emellertid avsaknaden av strategiska insatser t.ex. vad gäller verksamhetens kompetensförsörjning medföra betydande svårigheter. Här skulle centralmuseerna kunna få förbättrade förutsättningar genom att samordna sina resurser.</p>
<p>Höjd kvalitet och sänkta kostnader genom samverkan</p>
<p>Ett exempel där både höjd kvalitet och minskade kostnader skulle kunna ha uppnåtts genom samverkan är myndigheternas övergång till e-faktura. Även om ingen beräkning genomförts av vilka vinster som kunde ha gjorts om arbetet hade samordnats i stället för att som det blev, varje myndighet hanterade frågan på egen hand, torde en samordning ha inneburit lägre kostnader för så väl de enskilda institutionerna som för staten totalt sett.</p>
<p>Det sannolika införandet av e-upphandling i staten är ett aktuellt exempel där ett samarbete kring framtagandet av system skulle kunna inledas för att höja kvaliteten samt undvika dubbelarbete och därmed hålla nere kostnaderna. Införandet av e-upphandling är med stor sannolikhet inte heller det sista exemplet där krav kommer att ställas på att utnyttja de möjligheter som IT-utvecklingen medför.</p>
<p>Vidare skulle praktisk samordning av inköp och upphandling kunna övervägas då det alltid är en fördel att som kund vara så volymmässigt stor som möjligt. Ju större man är, desto mer intressant är man som kund och har möjlighet att förhandla sig till bättre villkor t.ex. i form av lägre priser. Former för samordning innan museerna börjar upphandlingsprocesser skulle också kunna leda till fördelar då underlagen skulle kunna beredas gemensamt och därigenom kunna utformas mer ändamålsenligt.</p>
<h2>Samla enskilt små resurser för ökad effektivitet</h2>
<p>Utredningen kan konstatera att museerna överlag har en ansträngd ekonomi. Tillsammans med sin kostnadsstruktur med en hög andel låsta resurser i form av lokalkostnader medför den årliga pris- och löneomräkningen av anslagen, som bl.a. innefattar ett krav på produktivitetsökning, att centralmuseernas ekonomi successivt blivit allt mer ansträngd under en följd av år. För att klara finansieringen av verksamheten har flera av centralmuseerna reducerat sin personalstyrka.</p>
<p>I detta sammanhang spelar verksamhetens omfattning, i detta fall mätt i antalet medarbetare eller tillgänglig arbetstid, stor roll. Det är enklare att ta bort ett antal tjänster än att ta bort delar av en tjänst. Ju större omfattning verksamheten har desto enklare är det att uppnå produktivitetseffekter och omvänt kommer man när verksamheten krymper till slut till en punkt där det inte längre är möjligt att uppnå högre effektivitet.</p>
<p>Genom att koncentrera administrativa funktioner skulle en större enhet skapas. Detta skulle kunna ge möjlighet till ett effektiviseringsarbete där man på ett bättre sätt skulle kunna motverka sårbarhet i verksamheten.</p>
<p>Effektiviseringsinsatser kräver investeringsmedel</p>
<p>En omständighet att beakta då man arbetar med effektiviseringsfrågor är att i princip all form av administrativ effektivisering ställer krav på att det finns medel att investera. Kostnadsreduktioner och/eller kvalitetshöjningar inom detta område uppstår först efter att dessa investeringar varit i drift under en period. Enkelt uttryckt kan man säga att man för att kunna spara måste ha tillgång till investeringsmedel eftersom det under förändringsskedet till en början blir dyrare.</p>
<p>Behovet av investeringsmedel gäller i första hand de administrativa volymtjänsterna där man bl.a. behöver medel för inköp av standardiserade IT-lösningar m.m. Vad gäller stödfunktioner av mer kvalitativt slag bedöms kvalitetsvinster kunna göras utan att det medför stora initiala kostnader.</p>
<h2>Förvaltningskommittén föreslår gemensamma administrativa lösningar</h2>
<p>Enligt utredningens direktiv ska samråd ske med Förvaltningskommittén . Samråd har skett och kommittén lämnade i december 2008 sitt slutbetänkande till regeringen.</p>
<p>I slutbetänkandet bedömer Förvaltningskommittén att det finns stora möjligheter till effektiviseringar och besparingar om en mer koncentrerad och myndighetsövergripande hantering av administrativa volymtjänster som t.ex. ekonomi- och personaladministration samt IT-drift skulle kunna åstadkommas. Andra områden som skulle kunna vara aktuella för koncentrerade lösningar är bland annat e-inköp och rekrytering. Förvaltningskommittén bedömer vidare att resurssamverkan inom områden som kräver olika typer av specialistkompetens som behövs inom de flesta myndigheter, skulle kunna bidra till att både sänka kostnader och höja kvaliteten.</p>
<p>Det finns flera argument för koncentrerade lösningar menar Förvaltningskommittén. Det mest uppenbara är möjligheten att minska statens samlade förvaltningskostnader. Samtidigt konstateras att de möjligheter till effektiviseringar som förutsätter samverkan över myndighetsgränserna hittills endast har utnyttjas marginellt på grund av olika hinder eller bristande incitament. För att utvecklingen av gemensamma lösningar ska kunna genomföras krävs ett aktivt initiativ och ett beslut från regeringen.</p>
<p>För att nå framgång i utvecklingsarbetet med gemensamma administrativa lösningar föreslår Förvaltningskommittén att regeringen ger de stora myndigheter som redan skapat interna koncentrerade servicelösningar i uppgift att öppna dessa även för andra myndigheter. I samband med det finns även anledning att överväga den organisatoriska formen och möjligheten att upphandla tjänster i konkurrens, menar Förvaltningskommittén.</p>
<p>Eventuell organisationsförändring på kulturområdet</p>
<p>Museikoordinatorns utredning har i enlighet med sitt direktiv samrått med Kulturutredningen . I den mån de förslag som Kulturutredningen presenterar antas kommer den framtida myndighetsstrukturen inom kulturområdet att förändras.</p>
<h2>Det fortsatta arbetet</h2>
<p>Den beskrivning som Museikoordinatorns utredning presenterar nedan är exempel på hur arbetsprocessen för ökad samverkan inom det administrativa området skulle kunna inledas för centralmuseerna och andra statliga myndigheter inom kulturområdet och ska ses mot bakgrund av de förslag som presenterats av Förvaltningskommittén och Kulturutredningen.</p>
<p>Museikoordinatorns utredning menar att en process för att åstadkomma gemensamma lösningar för centralmuseerna bör inledas. Givetvis vore det även en fördel om ytterligare någon eller några större eller medelstora myndigheter involveras i detta arbete, för att göra det möjligt att i högre utsträckning uppnå de stordriftsfördelar som diskuteras ovan. I detta arbete föreslås den permanenta samordningsfunktionen för museer som utredningen föreslår (förslag i utredningens avsnitt 5.5) fungera som samordnande och sammankallande funktion.</p>
<p>I ett första steg skulle processen för att utveckla samarbetet mellan centralmuseerna förslagsvis kunna utformas på det sätt som beskrivs nedan.</p>
<p>• För att få igång ett resultatinriktat förändringsarbete föreslås att regeringen bör ge centralmuseerna i uppdrag att arbeta aktivt med att åstadkomma gemensamma lösningar. Samma krav på effektiviseringar bör kunna ställas på de centralmuseer som är stiftelser och vars verksamhet i huvudsak finansieras med statliga anslagsmedel som på de centralmuseer som är i myndigheter.</p>
<p>• Den av utredningen föreslagna samordningsfunktionen för museer föreslås ha som ett av sina arbetsområden att verka för en samordning och effektivisering av de administrativa funktionerna för centralmuseerna. Regeringen skulle kunna förtydliga kravet både på centralmuseerna och på samordningsfunktionen genom att formulera ett mål på hur mycket som inom en viss tidsrymd bör tjänas in, förslagsvis 10 procent av de aktuella kostnaderna.</p>
<p>De områden som skulle kunna komma i fråga för gemensamma lösningar rör följande volymtjänster:</p>
<p>• IT, t.ex. grundläggande  IT-stöd</p>
<p>• lönehanteringen</p>
<p>• hantering av leverantörsfakturor</p>
<p>Samverkan inom följande kvalitativa stödfunktioner skulle även kunna inledas:</p>
<p>• strategiskt arbete kring  IT-frågor, exempelvis framtagandet av IT strategier,</p>
<p>• samordning av inköp och upphandling i syfte att bl.a. få bättre villkor från leverantörer</p>
<p>• samordning av grundläggande juridiska frågor, t.ex. av arbetet med arbetsordningar, utformningen av upphandlingar m.m.</p>
<p>• vissa personalstrategiska funktioner t.ex. vad gäller framtagandet av statistik, planer för kompetensförsörjning m.m.</p>
<p>Man kan naturligtvis invända mot idén om en ökad samverkan i administrativa frågor mellan centralmuseerna från olika utgångspunkter. Exempelvis kan man ifrågasätta varför man ska skapa nya samarbetsformer när exempelvis Kammarkollegiet erbjuder tjänster till myndigheter vad gäller bl.a. ekonomi- och lönehantering.</p>
<p>Utredningen menar dock att Kammarkollegiets uppgift inom exempelvis ekonomi- och löneadministration i dag är att utföra dessa tjänster mot självkostnadspris på ett korrekt sätt som uppfyller statliga och andra formella krav, och inte att i första hand rationalisera sina kundmyndigheters verksamhet. Detta är något som i stället åläggs de enskilda myndigheternas respektive ledning .</p>
<p>En möjlig utveckling av samarbetet skulle eventuellt kunna vara att utveckla Kammarkollegiets roll. Kanske skulle de myndigheter och stiftelser som ingår i denna kartläggning tillsammans med samordningsfunktionen för museer kunna lägga grunden för ett något annorlunda Kammarkollegium ­  ett Kammarkollegium som också har som verksamhetsidé att erbjuda standardiserade administrativa tjänster till ett lägre pris, dvs. både erbjuder sig att stödja myndigheterna på det sätt de önskar och erbjuda dem vissa standardiserade lösningar.</p>
<p>En annan möjlighet för att få del av fördelarna med gemensamma lösningar för centralmuseerna skulle kunna vara att för exempelvis löne- och fakturahantering anlita en större myndighet i enlighet med Förvaltningskommitténs förslag.</p>
<h2>Introduction</h2>
<h2>1.1.1 Sweden in brief A longer arm</h2>
<h2>2.2.1 Statutory control Statutory regulation</h2>
<h2>597E.</h2>
<p>Norwegian ABM-utvikling</p>
<h2>2.4.1 Appropriation-funded state-owned museums</h2>
<h2>2.5 Governance by incentive</h2>
<h2>2.5.1 Earmarked funding Funders want follow-up</h2>
<h2>3.1.2 Museum organisations Associations have offices NGOs</h2>
<h2>Canada</h2>
<p>Canadian Heritage, www.pch.gc.ca</p>
<h2>Denmark</h2>
<p>Danska Kulturministeriet, www.kum.dk Danska Kulturarvsstyrelsen, www.kulturarv.dk Danska Nationalmuseet, www.natmus.dk</p>
<p>Organisationen Danske Museer (ODM), www.dkmuseer.dk</p>
<h2>Finland</h2>
<p>Statens konstmuseum, Utveckling och samhällsrelationer (KEHYS), www.fng.fi/kehys</p>
<p>Finlands museiförbund, www.museoliitto.fi</p>
<h2>Germany - Berlin</h2>
<h2>the Netherlands</h2>
<h2>Norway</h2>
<p>Norges Kultur- och kirkedepartement (KKD), www.regjeringen.no/kkd</p>
<p>Norsk ABM-utvikling, www.abm-utvikling.no</p>
<p>Norsk museumsförbund, www.museumsforbundet.no</p>
<h2>the United Kingdom</h2>
<p>Smithsonian Institution, www.si.edu</p>
<h2>Projektförslag från Sveriges friluftsmuseer</h2>
<p>I Sverige finns flest friluftsmuseer i världen, i förhållande till folkmängd. Eftersom de är fördelade över hela Sverige, täcker de tillsammans in berättelser om stad och landsbygd, hav och fjäll, självhushåll och industri, byggnadstraditioner, djur, växter och miljö.</p>
<p>Friluftsmuseerna har unika kvaliteter och förutsättningar som särskiljer dem från andra museer. Till deras särart hör att de är tredimensionella och fullskaliga med hus och odlingslandskap. De lockar en bredare publik än vanliga museer – fler icke-akademiker, fler män och fler barn. Specifikt är också att de ofta spelar en väsentlig roll i regionernas ekonomiska tillväxt, i egenskap av turistattraktioner.</p>
<p>Friluftsmuseernas potential som miljöer för lärande, upplevelser och bevarande av utrotningshotad kunskap är mycket stor. Med sin speciella blandning av natur och historia erbjuder de arenor för samhällsdiskussion och tjänar som brobyggare mellan generationer, kulturer och samhällsgrupper.</p>
<h2>Friluftsmuseer i Sverige</h2>
<p>I Sverige finns i dagsläget 27 större friluftsmuseer. Dessutom finns uppskattningsvis 1 400 hembygdsgårdar, som bedriver någon form av museal verksamhet och som i hög grad ser friluftsmuseerna som förebilder och kunskapsresurser.</p>
<p>Friluftsmuseerna är ibland fristående, ibland en del av ett större museum. De drivs i form av stiftelser, kommun- eller landstingsförvaltningar, föreningar eller aktiebolag. Det mest välbesökta friluftsmuseet är Skansen i Stockholm, med ca 1,4 miljoner besök per år. Ute i landet kan nämnas Fredriksdal i Helsingborg med drygt 200 000 besök per år, och Jamtli i Östersund med cirka 180 000 besök per år.</p>
<p>De 27 större svenska friluftsmuseerna är medlemmar i den rikstäckande samarbetsorganisationen FRI som bildades 1982. 1997 beslutades om programförklaring och stadgar. Föreningen har som syfte att tillvarata medlemmarnas gemensamma intressen och att vara ett forum för erfarenhetsutbyte och samverkan. Ordförande är för närvarande Jamtlis chef Henrik Zipsane och sekreterare Karin Blent. FRI arrangerar varje höst en stor konferens där museerna diskuterar verksamhetsfrågor och beslutar vilka områden som är angelägna att lyfta under kommande år. Dessutom distribueras FRIbladet, ett digitalt samarbetsblad, ut till alla medlemmar ett par gånger om året.</p>
<h2>Friluftsmuseerna i världen</h2>
<p>Friluftsmuseum som museityp är förmodligen Sveriges mest originella bidrag till museikonceptets utvecklingshistoria i ett internationellt perspektiv. Skansen i Stockholm har en unik position. Grundat 1891 som ett av de absolut första friluftsmuseerna i världen blev det snabbt en förebild för liknande verksamheter i andra länder. I många av dem används ”an open-air museum” och ”a Skansen” som synonymer. Skansens varumärke är mycket starkt.</p>
<p>Under det dryga sekel som gått, har Sverige ständigt uppdaterat innehållet i sina friluftsmuseer. Inspiration har bland annat hämtats från Storbritannien och USA, som främst under 1980- och 1990talet utvecklade rollspel och så kallad re-enactment som metoder för kunskapsöverföring och publikt engagemang. Nu har det anglosaxiska initiativet mattats något.</p>
<p>I Östeuropa, där verksamheten länge handlat om rent byggnads- och hantverksbevarande, professionaliseras och vidgas verksamheten långsamt. I Tyskland, USA och Australien ses ett stigande intresse för att friluftsmuseerna ska vara allsidiga, turistiska besöksmål samtidigt som de ska fungera som kunskapsbanker för kulturhistoria med fokus på tiden från 1600-talet och framåt.</p>
<p>I Danmark och Sverige finns exempel på satsningar inom kulturhistoriskt lantbruk utifrån ett ekohistoriskt perspektiv, och i Norge har man kommit långt med satsningar på 1900-talsmiljöer.</p>
<p>Samarbetsorganet AEOM, European Open Air Museums, är en självständig organisation under ICOM, International Councils Of</p>
<p>Museums. Sverige hade ordförandeposten under 1990-talet och har fortfarande en stark position i AEOM. I Norden har några av de större friluftsmuseerna bildat ett nätverk, Nordiskt FRI, för erfarenhetsutbyte och samverkan. Från Sverige deltar Skansen, Jamtli, Kulturen i Lund och Gamla Linköping. Nätverkets två möten om året är högt prioriterade av alla berörda museer.</p>
<p>Sverige har alltså alltjämt en stark position bland friluftsmuseer i världen. Skansen har i Regleringsbrevet för 2008 ett mål som lyder ”Målet är att fortsätta utveckla friluftsmuseets särskilda förutsättningar att förmedla kulturarvet” Regeringen har därmed redan identifierat att friluftsmuseerna har särskilda förutsättningar som är värda att utveckla. Om det i det här läget tillfördes resurser och samordning för de svenska friluftsmuseernas utveckling, skulle de kunna åstadkomma en större spridningseffekt av utbytet med friluftsmuseer i andra länder. Sverige skulle bättre kunna bibehålla sin ställning som världsledande på området.</p>
<h2>Ny och pågående forskning i Sverige</h2>
<p>Sverige har lämnat betydande bidrag till den internationella förhållandevis unga forskningstraditionen om friluftsmuseerna. Sten Rentzhogs stora översiktsverk om friluftsmuseerna i Europa utkom 2006. Peter Aronsson, Linköpings universitet, har historiebruk som specialitet och har bland annat tagit upp historiebruk på friluftsmuseer. Erika Sandström har skrivit en avhandling som jämför Jamtli Historieland och Medeltidsveckan på Gotland. I Göteborg arbetar Mattias Bäckström med en idéhistorisk avhandling om friluftsmuseer. Henrik Zipsane har bland annat analyserat attitydförändringar hos deltagare i de experimentella pedagogiska verksamheterna På Flykt och Xpress.</p>
<p>Både svensk och internationell forskning visar tydligt på de möjligheter som friluftsmuseerna rymmer, och behovet som finns att utveckla dessa.</p>
<h2>Utvecklingsbehov</h2>
<p>Friluftsmuseerna i Sverige har stora möjligheter att utveckla friluftsmuseikonceptet, och en viktig position att bevaka internationellt sett. För att lyckas krävs dock samordnade resurser och ekonomiska möjligheter, både för att förverkliga projekt och idéer och för att utvärdera dem och forska kring resultaten.</p>
<p>FRI har tagit flera viktiga steg mot att ta tillvara friluftsmuseernas samlade potential. Nätverket samarbetar redan kring fortbildning och erfarenhetsutbyte. På senare år har FRI även lyckats samla sig kring några större gemensamma satsningar som framtagandet av en policy för levande samlingar och påbörjandet av ett arbete kring byggnadsantikvarisk klassificering av kulturhistoriska miljöer på friluftsmuseer. Processerna kring denna typ av gemensamt utvecklingsarbete är tröga, eftersom FRI:s verksamhet helt bygger på de deltagande museernas möjlighet att inom ramen för befintlig verksamhet avsätta tid och resurser. Detta är en stor begränsning för organisationen. Utan extra resurser finns en risk att FRI inte blir mer än en löst sammanhållen intresseförening för erfarenhetsutbyte.</p>
<p>Perioder med extra resurstilldelning visar hur fruktbart det kan vara experimentera och utvärdera på ett sätt som ordinarie verksamhetsmedel inte tillåter. T.ex.</p>
<p>• när Jamtli tilldelades det nationella uppdraget för museer 2003– 2005,</p>
<p>• när Skansen och Nordiskt FRI 2007 erhöll medel från Nordisk Kulturfond för en internationell konferens på Skansen om framtiden för friluftsmuseer med 96 deltagare från hela världen,</p>
<p>• när Skansen erhöll 2006 medel från Framtidens Kultur för ”Inre förändringar i takt med framtidens krav”.</p>
<p>• när Skansen i samverkan med CBM/NAPTEK, RAÄ och NV arrangerade ett nationellt etnobiologiskt symposium 2008.</p>
<p>För att med kraft kunna komma framåt behövs alltså särskilda utvecklingsmedel. De bör styras till två viktiga utvecklingsområden som skulle kunna kategoriseras som ”hårdvara” och ”mjukvara”.</p>
<p>Med hårdvara avses här kulturhistoriska miljöer, med byggnader, interiörer, landskap och levande samlingar i form av växter och djur (domesticerade så väl som vilda populationer) och handlingsburen kunskap kopplat till dessa områden. Att på en begränsad yta visa en mångfald av kulturhistoriska miljöer, ge besökarna en fysisk upplevelse av äldre tider och också chansen att prova på hantverk kopplat till tiden och miljön, ger friluftsmuseerna ett unikt sätt att möta sin publik. Friluftsmuseerna behöver experimentera, rekonstruera och vidmakthålla handlingsburen kunskap för att möta dagens och framtidens behov. Det äldre hantverkets bevarande och överlevnad har fått särskild uppmärksamhet i Skansens regleringsbrev för 2008. Vidare är Biologisk mångfald innefattande djur och växtliv ett område där samverkan blir allt viktigare kopplat till frågor runt hållbar utveckling där genbanksfrågan är en viktig del. Det vi här inbegriper i hårdvara är ett mycket brett ansvarsområde och en prioriteringsordning av insatserna blir därför nödvändig.</p>
<p>Med mjukvara avses främst pedagogik, bemötande och tillgänglighet. Friluftsmuseerna är en plats för spännande och roliga upplevelser och en funktionell, arena för samtal om värderingar och attityder. Friluftsmuseerna har stora möjligheter att med utgångspunkt från allmänmänskliga behov ge insikt om och upplevelser av Sveriges kultur- och naturhistoria i relation till samtiden och med sikte på framtiden. Eftersom friluftsmuseerna lockar besökare från många olika skikt i samhället, gör det dem politiskt intressanta som en plats för samhällsdiskussion. Som lugna oaser kan friluftsmuseerna också fungera som socialt viktiga mötesplatser där utsatta grupper kan hitta stöd och gemenskap, där generationer kan mötas och där nya och gamla svenskar kan finna gemenskap. Vidare är förutsättningarna för Svenska Friluftsmuseer att internationellt sprida bilden av Sverige och öka kännedomen om Sverige mycket stora. Redan i dag lockas många utländska gäster till svenska friluftsmuseer. Av Skansens gäster är 40 % från utlandet och Skansens hemsida har ca 1,8 miljoner unika besök och antalet utländska besök ökar konstant. Alla omnämnda områden har stora utvecklingsmöjligheter för framtiden.</p>
<h2>Förslag</h2>
<p>I syfte att ge friluftsmuseerna, via FRI, ordentlig utvecklingskraft bör ett utvecklingsuppdrag formuleras. Skansen föreslås vara det museum som håller i arbetet och blir ansvarig juridisk person. Arbetet ska ledas tillsammans med Jamtli. Det ena museet tar hand om utvecklingen av den ovan beskriva hårdvaran och det andra om mjukvaran. I nära samarbete med de övriga friluftsmuseerna kan experiment, forskning och annat arbete inklusive värdefull omvärldsanalys ske runt om i landet.</p>
<p>Skansen med sin stora samling av kulturhistoriska miljöer, inkluderande byggnader, interiörer, landskap, trädgårdar och djur, från hela landet, och med sina nätverk gällande husdjur, biologisk mångfald samt bevarande och fortlevnad av handlingsburen kunskap utvecklar hårdvaran. Jamtli med sin långa erfarenhet av bemötande och kulturarvspedagogik utvecklar mjukvaran. De två museerna föreslås arbeta mycket nära varandra eftersom perspektiven, hårdrespek- tive mjukvara, är starkt sammanvävda. Arbetet läggs även upp på bred front i samarbete med övriga friluftsmuseer via FRI.</p>
<h2>Arbetet organiseras enligt följande:</h2>
<p>En styrgrupp bildas, bestående av cheferna för Skansen och Jamtli samt en statlig representant som svarar för informationsflödet mellan den politiska nivån och museivärlden. Den sistnämnda möjliggör snabba uppdateringar kring vilka politiska frågor som är fruktbara för friluftsmuseerna att arbeta med. Staten får också lika snabba återkopplingar på hur utvecklingsarbetet fortskrider.</p>
<p>Under styrgruppen anställs två projektledare för att leda utvecklingsarbetet. Deras ansvarsområde blir omvärldsbevakning, samordning och igångsättande av experiment samt uppföljning och initiering av relevant forskning. Projektledarna ska givetvis också se till att resultaten sprids och kommer alla friluftsmuseerna till godo. Till projektledarna knyts varsin arbetsgrupp med deltagare från friluftsmuseerna, högskola/universitet eller andra former av sakkunniga. Arbetsgruppens sammansättning kan variera över tid och efter behov.</p>
<p>FRI utgör det forum inom vilket de olika satsningarna och behoven diskuteras och beslutas. Vid höstmötet slår FRI gemensamt fast vilka experiment som ska genomföras året därpå. Här redovisas också resultaten av experimenten, utvärderingarna och forskningen.</p>
<p>När det gäller spridningen av resultaten av arbetet kommer detta även att ske via de nätverk som Skansen och Jamtli ingår i. För Skansens del handlar det till exempel om CBM/NAPTEK (Centrum för biologisk mångfald/Nationella programmet för lokal och traditionell kunskap), NAMSA (Naturhistoriska museets samarbetsorganisation), Svenska Lantrasföreningar, Svenska Djurparksföreningen, Arbetsgruppen för husdjursgenetiska resurser, POM (Programmet för odlad mångfald) FIBOR och Svenska Byggnadsvårdsföreningen. Ett nätverk med organisationer aktiva inom traditionella hantverk är under bildande.</p>
<p>Jamtli å sin sida har tillgång till kontaktnät inom exempelvis NCK (Nordiskt Centrum för Kulturarvspedagogik) och LLOAM (Lifelong Learning in Open Air Museums). Gemensamma internationella nätverk är Nordisk FRI och AEOM.</p>
<h2>Upplägg</h2>
<p>Våren 2009 Omvärldsanalys och planering av utvecklingsområden Styrgruppen ringar in fruktbara och viktiga trender</p>
<p>Hösten 2009 FRI-mötet: omvärldsanalys och projektförslag inom utvecklingsområden redovisas</p>
<p>Tema/satsningar bestäms för år 1 (2010)</p>
<p>Våren 2010 Temat är exempelvis Hållbar utveckling</p>
<p>Bidrag söks och experiment sätts igång, liksom eventuell forskning</p>
<p>NCK:s vårmöte, lämpliga nätverk som FRI ingår i och maillista används för informationsspridning</p>
<p>Hösten 2010 Resultat sprids på FRI-möte och via NCK FRI-mötet 2010 beslutar om tema/fokus för år 2 (2011)</p>
<p>Denna årscykel bildar en ram för hur arbetet bedrivs under försökstiden.</p>
<h2>Möjliga arbetsområden</h2>
<p>FRILUFTSMUSEERNA OCH HÅLLBAR UTVECKLING Med sin unika kombination av natur och historia – vilken roll kan de spela? En infallsvinkel kan vara Hållbar livsstil och småskalig produktion där man bl.a. ingå som en del av Marrakech-processen. Andra infallsvinklar kan vara människan i landskapet med inspiration från bl.a. Landskapskonventionen, RAÄ.</p>
<p>FRILUFTSMUSEERNA MED ETT SOCIALT UPPDRAG Sociala uppdrag (senildementa, handikappade, ungdomar med sociala problem, långtidsarbetslösa…) Arena för diskussion om samhällsfrågor</p>
<p>FRILUFTSMUSEERNA och TILLGÄNGLIGHET</p>
<p>FRILUFTSMUSEERNA OCH DEN GLOBALA TURISMEN Pedagogiska metoder i mötet med ett ökat antal gäster från hela världen.</p>
<p>FRILUFTSMUSEERNA SOM ÅRET-RUNT-RESURS</p>
<p>Några problem: Avsaknad av gemensam databas, restriktioner för hållande av visningsdjur, smittorisker. Möjligheter: direkta möten med husdjuren, friluftsmuseet som arena för kunskapsutbyte och undervisning, möjlighet att visa traditionellt nyttjande av biologisk domesticerad mångfald.</p>
<p>Några problem: Avsaknad av gemensam databas, Möjligheter: friluftsmuseet som arena för kunskapsutbyte och undervisning, möjlighet att visa traditionellt nyttjande av biologisk mångfald.</p>
<p>FRILUFTSMUSEERNA och INTEGRATION</p>
<p>Får man flytta ett hus, eller försvinner det kulturhistoriska värdet då? Olika förhållningssätt råder i Sverige, Norge och Danmark. Hur ser det ut i resten av världen, och vad är egentligen det rätta?</p>
<p>FRILUFTSMUSEERNAS KULTURMILJÖER Klassificering av friluftsmuseernas kulturhistoriska miljöer. Friluftsmuseet som kulturhistorisk miljö i sig.</p>
<p>Handlingsburen kunskap kopplat till de kulturhistoriska miljöerna.</p>
<p>FRILUFTSMUSEERNA SOM AKTÖR FÖR BEVARANDE OCH FORTLEVNAD AV HANDLINGSBUREN KUNSKAP T.ex. inom områden som byggnadsvård, djur- och växtliv, skråhantverk.</p>
<p>FRILUFTSMUSEERNA OCH BRUKARDELTAGANDE: - Volontärer, vänföreningar och ideella samarbetsparter - Referensgrupper och råd - Barn- och ungdomsföreningar - Hembygdsföreningar - Pensionärer</p>
<p>Marknadsföring, interaktion med publiken, Internet</p>
<p>FRILUFTSMUSEERNA 2000-TALET: hur följer de med framåt i tiden, hur ska 1900-talet visas</p>
<h2>Ekonomi</h2>
<p>För att kunna genomföra ovanstående arbete behövs en årlig förstärkning på ca 2 miljoner kronor.</p>
<p>En anställd på Skansen och en på Jamtli skulle tillsammans kosta ca 1 100 000 kr per år.</p>
<p>Med ett statligt, årligt anslag på 2 miljoner kr skulle 900 000 kr per år kunna avsättas till initierande och genomförande av utvecklingsprojekt.</p>
<p>Medlen har stora möjligheter att förmeras genom uppväxling av EU-bidrag eller ansökande av bidrag från till exempel Vetenskapsrådet. Under Jamtlis nationella uppdrag, när det statliga anslaget växlades upp, lyckades man mer än fördubbla resurserna.</p>
<p>Skansen med sin centrala placering blir den naturliga samlingspunkten för utbyte av kunskap museer emellan, ett värde som bör tas med i beräkningarna. Jamtli å sin sida bidrar med en redan uppbyggd apparat för informationsspridning i form av den maillista och den konferensverksamhet som sedan några år fungerar inom NCK, där Jamtli är en av huvudmännen.</p>
<h2>Sammanfattning av förslaget</h2>
<p>Skansen och Jamtli får, inom ramen för riksorganisationen FRI, ett särskilt uppdrag att leda utvecklingsarbetet för friluftsmuseerna i Sverige.</p>
<p>Under en första försöksperiod om fem år anslås ett bidrag på 2 miljoner kronor årligen i detta syfte.</p>
<p>Utvecklingsprojekten ska omfatta både hårda värden, i form av till exempel kulturhistoriska byggnader, och mjuka värden, i form av pedagogik och bemötande.</p>
<p>Resultaten ska spridas till övriga friluftsmuseer i Sverige och världen. Svenska friluftsmuseer ska vara världsledande och öka Sveriges kulturella attraktionskraft.</p>
<h2>Synpunkter till museikoordinatorn från åtta statliga museichefer</h2>
<p>Bakom denna skrivelse står cheferna för Polismuseet, Postmuseum, Riksidrottsmuseet, Sveriges Järnvägsmuseum, Sveriges Fängelsemuseum, Tullmuseum, Vin & Sprithistoriska Museet och Vägverkets Museum.</p>
<h2>Hur tar vi hand om statens eget kulturarv?</h2>
<p>Stora delar vårt kulturarv förvaltas av aktörer vid sidan av centralmuseer, länsmuseer och kommunala museer. Det är museer med statliga huvudmän som ingår i en diffus grupp, ibland kallade ”övriga museer”. Hos dem finns föremål som utgör ovärderliga vittnesbörd från främst 1800- och 1900-talets industrialisering men även samlingar som visar på 1600- och 1700-talens strukturella samhällsuppbyggnad. Under 1900-talet transformerades Sverige från ett fattigt land med jordbruk och småskalig järnhantering som basnäringar till en av världens rikaste nationer med ett välfärdssystem som möjliggjorts genom högteknologisk industri och stora infrastruktursatsningar. I få andra länder har staten haft en så dominerande roll i den processen. Vill vi kunna åskådliggöra detta för kommande generationer så måste vi bevara statens eget kulturarv och den kunskap som byggts upp kring dem.</p>
<h2>Verksmuseerna</h2>
<p>Dem vi kan kalla de statliga verksmuseerna är alla sprungna ur statliga verk och myndigheter som Posten, Televerket, Statens Järnvägar, Vägverket, Tullverket och Polisen. Ser man till statens dominans i Sverige i samband med industrialiseringen så inser man att det är närmast omätbara värden som ligger i både den verksamhet som har genomförts och de samlingar som har byggts upp. Flera verk och myndigheter har bedrivit egen museiverksamhet utifrån både marknadsföring, informationsbehov och samhällsansvar och samlingarna är i flera fall av yppersta världsklass i sina respektive slag. Vi vill, med tanke på statens historiskt sett starka ställning i vårt land, påstå att dessa samlingar är nödvändiga komplement till centralmuseernas samlingar för ett representativt nationellt och till och med internationellt kulturarv. När det gäller statens egen verksamhet är det med några undantag verksmuseerna som sitter inne med såväl samlingarna som kunskapen.</p>
<h2>Kunskap och okunskap</h2>
<p>Okunskapen eller viljan till ett erkännande av verks- och myndighetsmuseerna är tyvärr stor bland kulturpolitiker, tjänstemän på kulturförvaltningar och dessvärre även hos många kollegor på traditionella museer. En orsak till detta är bland annat att delar av personalen på verksmuseerna kommer inifrån verksamheten och saknar museiprofessionell, akademisk utbildning. En paradox i sammanhanget är att denna inifrånkunskap, som den internrekryterade personalen har, också varit en förutsättning för såväl handhavande av komplexa samlingar som förmedling av ämnesspecifik kunskap. Vem kan bäst berätta om konduktörens vardag om inte en före detta konduktör? Under de senaste femton–tjugo åren har andelen museiutbildad personal ökat rejält bland de här museerna. Kombinationen av förtrogenhet med ämnet och analyserande överblick är en av de mest värdefulla synergierna med en mixad personalsammansättning.</p>
<h2>Ansvar och uppdrag</h2>
<p>De statliga verkens uppdrag är sedan ett par decennier mål för omfattande förändring. Bolagisering, privatisering och samordning är uttalade mål. År 2001 lades Telemuseum ned sedan det ur Televerket bildade bolaget Telia AB inte såg någon ekonomisk möjlighet att driva verksamheten vidare. Från Kulturdepartementet ansåg man att ansvaret för samlingarna helt måste ligga på näringslivet. Stiftelsen Tekniska Museet åtog sig ansvaret för samlingarna mot ekonomisk ersättning från Telia. En ersättning som nu har upphört. Sedan det ur SJ sprungna SJ AB gjort motsvarande bedömning för driften av Sveriges Järnvägsmuseum övertog Banverket ansvaret för museiverksamheten.</p>
<p>Det finns fler färska och ändå goda exempel. Polisstyrelsen har valt att genomföra en transformering av två museer till det moderna och nyöppnade Polismuseet i Stockholm. Posten AB använder flitigt Postmuseum som ett effektivt skyltfönster i Gamla Stan. Kriminalvårdsstyrelsen har under förra året övertagit personalansvaret för museichefen vid det ideellt startade Sveriges Fängelsemuseum i Gävle. Det statliga Vin & Sprit inrättade en stiftelse för museiverksamheten men uppdraget bottnar i den statliga alkoholpolitiken. För Armémuseum och Flygvapenmuseet valdes en annan lösning med myndigheten Statens Försvarshistoriska Museer. Riksidrottsmuseet ger ytterligare en dimension åt frågan. Är det något som har engagerat svensken under 1900-talet så är det sport och idrott. Idrotten har först på senare år blivit accepterad som en folkrörelse men genom statens mångåriga stöd till Riksidrottsförbundet så bör även Riksidrottsmuseet vara en del av det statliga kulturarvet.</p>
<p>Några statliga myndigheter, verk, bolag och organisationer tar i dag ett stort och engagerat ansvar för sina respektive museiverksamheter. Emellertid förändras de statliga bolagens situation snabbt och drastiskt. Förändringar i samhället skapar nya förutsättningar som i sin tur leder till nödvändiga rationaliseringar. Försäljning, privatisering och konkurrensutsättning är inte alltid den bästa grogrunden för långsiktigt bevarande av kulturarv. Fallet Telemuseum är ett varnande exempel på att även om förhållandena verkar goda så kan en svängning komma snabbt med beslut som fattas på krasst ekonomiska grunder.</p>
<p>Signaler från staten som ägare av ett verk eller bolag är av största betydelse. Om staten kräver ekonomisk avkastning men inget ansvar för verksamhetens kulturarv så är hotbilden mycket stor för museiverksamheten.</p>
<h2>Statens roll</h2>
<p>När kulturutredningen liksom museikoordinatorn utreder samordningsmöjligheter av de statliga museerna under kulturdepartementet anser vi att det är av yttersta vikt att staten även ser över olika möjligheter att säkra de museisamlingar som finns i annan statlig verksamhet.</p>
<p>Vår uppfattning är att den närhet till kunskap som finns i statliga bolag, verk och myndigheter är en viktig framgångsfaktor, varför ägandeformen bör bestå så länge ägaren så önskar. Däremot anser vi det mycket önskvärt att staten centralt finner både tillvägagångssätt och medel för att stötta och stimulera berörda statliga ägare av museer och samlingar att ta sitt kulturhistoriska ansvar för förvaring, vård och förmedling av ett unikt och omistligt kulturarv. 2008-03-27</p>
<p>För Nätverket Sveriges Verksmuseer</p>
<p>Robert Sjöö</p>
<p>Sveriges Järnvägsmuseum</p>
<h2>Brev från universitetsrektorerna i Uppsala och Lund</h2>
<h2>Universitetsmuseerna – vad vill universiteten Omfång och värde</h2>
<p>Vid de svenska universiteten, framförallt i Uppsala och Lund, finns några av landets största kulturhistoriska och naturvetenskapliga museer och bibliotek. Det systematiska insamlandet började redan under 1600-talet, och samlingarna är både betydelsefulla och omfattande, i några fall världsledande. Den långa insamlingshistorien och de många viktiga historiska donationerna har också gjort samlingarna ytterst mångsidiga – konst, arkeologiskt material, mineraler, mynt, herbarieväxter, levande växter i de botaniska trädgårdarna, byggnader, musikalier, vetenskapliga instrument, skulpturer och så vidare.</p>
<p>I universitetsmuseerna finns helt unika föremål som Augsburgska konstskåpet, guldgubbarna från Uppåkratemplet eller Pekingmänniskans tänder, men också många botaniska och zoologiska typexemplar och samlingar av europeiska manuskript, kartografiskt material och äldre tryck som – genom förvaringen i Sverige – skonats från krig och brand. Universitetens samlingar utgör således en stor del av såväl det nationella som det internationella arvet.</p>
<p>Historiskt sett utgjorde samlingarna grunden för dagens vetenskapsgrenar och påskyndade och berikade universitetens utveckling och betydelse som nationella kunskapsproducenter. Universitetens månghundraåriga historia har därtill skapat unika sammanhållna stads- och byggnadsmiljöer av mycket högt nationellt värde. Vi anser att universitetens samlingar och unika kulturarv är otillräckligt uppmärksammade i det svenska museilandskapet.</p>
<h2>Nytta – bildning, infrastruktur</h2>
<p>Närheten till, och i flera fall den direkta kopplingen till, aktuell forskning och undervisning gör museerna och dess samlingar betydelsefulla i ett samhällsperspektiv. För studenterna erbjuder museerna möjlighet att berika studietiden och stärka bildningsperspektivet. För universiteten ger museerna välkomna fönster för omvärldskontakter och tredje uppgiften. Detta sistnämnda är speciellt viktigt då universitetsmuseerna traditionellt varit fokuserade på forskning och undervisning medan den publika förmedlingsrollen varit nedtonad. I allt högre grad sker nu en utveckling av universitetsmuseernas traditionella funktioner till att omfatta också förmedling till det omgivande samhället. Universitetsmuseerna utgör således en nationell resurs vars betydelse ökar i samhället.</p>
<h2>Fortsatt hemmahörighet inom utbildningsdepartementet</h2>
<p>Museerna ingår som organisatoriska enheter i universiteten. Ekonomiskt belastar museerna de reguljära statliga anslagen, och medel för såväl forskning som utbildning bidrar till verksamheten. För Uppsala universitet saknas av statsmakterna öronmärkta medel för museer och kulturarv, för universitetet i Lund finns en mindre summa för omhändertagande av arkeologiska fynd.</p>
<p>Även framgent bör ansvaret för frågor om universitetsmuseer och universitetens kulturarv ligga på utbildningsdepartementet, eftersom museer och kulturarv är komponenter i universitetens utbildnings-, bildnings- och forskningsverksamhet. Det är emellertid av stort värde att kulturdepartementet genom den interna beredningen i Regeringskansliet involveras i frågorna.</p>
<h2>Tydlighet i uppdraget</h2>
<p>Universiteten har således ett väsentligt ansvar för både kulturarv och sina samlingar. Uppdraget är dock med få undantag nästan osynligt i regleringsbrev och resurstilldelning, vilket är olämpligt för en verksamhet som i landet uppskattningsvis omsätter mellan 100 och 200 miljoner kronor per år. Det är därför önskvärt att universitetens ansvar för kulturarv och museisamlingar tydliggörs och att resurser för denna del av verksamheten fördelas efter åtagande och behov.</p>
<h2>Framtiden</h2>
<p>Museerna har under de senaste decennierna uppmärksammats allt mer inom universitetsorganisationerna i Lund och Uppsala. Ett exempel på en aktiv satsning är inrättandet av Museum Gustavianum i Uppsala – beläget mitt emot domkyrkan i universitetets äldsta bevarande huvudbyggnad är det regionens mest besökta museum. Ett annat är upprustningen och förnyelsen av Historiska museet i Lund – som på kort tid förvandlats från en stängd vetenskapskollektion till ett spännande offentligt kunskapsrum med tio gånger fler besökare än tidigare.</p>
<p>Samarbetet ökar mellan universitetsmuseerna i landet, och museerna samverkar i allt högre grad med regionala, nationella och internationella aktörer. Genom en aktiv markering av universitetsmuseernas existens och betydelse främjas samverkan och dialog med det omgivande samhället så att det nationella arv som av historiska skäl främst finns i Lund och Uppsala kan säkras och göras tillgängligt.</p>
<p>Rektor, Uppsala universitet Rektor, Lunds universitet</p>
<h2>Sametingets synpunkter till museikoordinatorn angående Áttje, Svenskt fjäll – och samemuseum Bakgrund</h2>
<p>Sametinget vill i följande PM redogöra för vad vi anser viktigt att museikoordinator beaktar gällande framtida förvaltning av Ájtte svenskt fjäll – och samemuseum. Ur ett samiskt- och urfolks perspektiv har det hänt en del de senaste 20 åren. Bl.a. har Sametinget tillkommit som en myndighet och folkvalt organ som företräder det samiska folket i Sverige. Sametingets uppgifter regleras och styrs av Sametingslagen, där det står centralt formulerat hur viktigt det är att samisk kultur främjas och utvecklas:</p>
<p>Sametinget skall verka för en levande samisk kultur och därvid ta initiativ till verksamheter och föreslå åtgärder som främjar denna kultur.</p>
<p>En viktig förändring som skett på internationell nivå och som Sametinget vill uppmärksamma Museikoordinatorn om är urfolksdeklarationen, antagen av FN:s generalförsamling i september 2007. Den ger rekommendationer och anger minimistandard för hur stater ska behandla urfolk. För samers del innebär det bl.a. rätt att råda över sin kulturella utveckling och rätt att förvalta sitt kulturarv: conjunction with indigenous peoples, States shall take effective measures to recognize and protect the exercise of these rights. En annan viktig förändring på nordisk nivå som berör självbestämmande om samisk kultur är nordisk samekonvention som har framlagts men ännu ej antagits av de nordiska regeringarna, där omnämns också hur viktigt det är att samisk kultur och kulturarv främjas:</p>
<p>Staternas skyldigheter i fråga om den samiska kulturen omfattar också den materiella grundvalen för kulturen på så sätt att samerna skall få nödvändiga näringsmässiga och ekonomiska förutsättningar för att kunna bevara och utveckla sin kultur .</p>
<p>Genom dessa konventioner och deklarationer åläggs att nationalstater säkerställer urfolks och minoriteters kulturella rättigheter – där också urfolks förvaltning och självbestämmande av sitt kulturarv och sina museer ingår. På ett samiskt museum blir kunskap och kunskapsöverföring av föremål, kulturminnen och kulturlandskap i samiska bosättningsområden väldigt betydelsefullt. Det handlar om kontinuitet, men också om utveckling och förnyelse av samisk kultur och samiskt samhälle. Det samiska kulturarvet påverkar med andra ord vår framtid. Det samiska museet Ájtte, är därför en viktig institution för att förvalta det samiska kulturarvet till kommande generationer, och är även delaktig i utvecklingen av det moderna samiska samhället.</p>
<p>Därför är det naturligt att Sametinget – som företrädare för det samiska folket i Sverige – är delaktig i förvaltningen av Ájtte.</p>
<h2>Sametingets framtida roll i Ájtte svenskt fjäll- och samemuseum</h2>
<p>Sametinget har tagit del av ansvarsmuseiöversynen om Ájtte svenskt fjäll- och samemuseum som Bengt Nyström gjorde på uppdrag av Statens kulturråd och som överlämnades till regeringen i 2006. I linje med Nyströms utredning anser Sametinget att det är naturligt att Ájtte omvandlas till ett samiskt ansvarsmuseum i Sverige och ges status som nationellt statligt museum. Sametinget anser det viktigt också ur en demokratisk synvinkel att Ájtte blir samiskt ansvars- och huvudmuseum för samisk kultur i Sverige eftersom det är beläget i det samiska kärnområdet där stora delar av den samiska befolkningen bor – därför är det viktigt att samer får tillgång till sitt kulturarv. Ájtte bör bli huvudmuseum för samisk kultur för att de besitter spetskompetens inom samisk dokumentation, bevaring, forskning och förmedling som ingen annan institution i Sverige har idag.</p>
<p>Sametinget delar inte Statens kulturråds uppfattning att Ájttes regionala karaktär bör stärkas och knytas närmare Landstinget i Norrbotten. Istället anser Sametinget att Ájtte, i egenskap av det enda samiska museet i Sverige – bör ges en nationell status. Ájttes verksamhet är inte i första hand lokal och regional – utan nationell – dvs. det täcker hela det samiska området i Sverige och de arbetar dessutom gränsöverskridande i Norden mot hela det samiska samhället.</p>
<p>Sametinget önskar en tydligare koppling mellan Sametinget och Ájtte genom insyn och ansvar över Ájttes verksamhet. Sametinget vill därför utse ordförande och två representanter i Ájttes styrelse efter samråd med övriga för att fullt ut ta ansvar för verksamhet och uppföljning. Sametinget har genom sitt kulturanslag mellan åren 2006–2007 finansierat de flesta av de projekt som Ájtte driver. Bl.a. de båda Interegprojekten ”Jojkarkivprojektet” och ”Recalling Ancestral Voices – Repatriation of Sámi cultural heritage” vidare ”Kulturspår i Muonio – ett etno-arkeologiskt projekt i en skogssameby” ”Inventering av samiska organisationers arkiv” och ”Kulturell kartläggning av traditionell kunskap i Laponia”. Sametinget har valt att stödja de här projekten dels för att de besitter hög kvalitet men också för att de är mycket betydelsefulla för det samiska samhället genom att de stärker den samiska kulturen och identiteten– inte bara på lokal och regional nivå utan även nationellt och i Sápmi.</p>
<h2>Brev från landstingsrådet i Norrbottens läns landsting</h2>
<p>Norrbottens läns landsting är en av Stiftelsen Ájtte fjäll och samemuseums grundare. Årligt. verksamhetsstöd går till museet inom ramen för landstingets Division kultur och utbildning.</p>
<p>Frågan om)var huvudansvaret för det samiska kulturarvet ska ligga, har förts alltsedan Ájtte startade sin verksamhet och flera framställningar om en ändring av dagens förhållande har gjorts, både till Riksantikvarieämbetet och till Kulturdepartementet. Inget resultat har dock nåtts, utan huvudmuseum för samisk kultur är fortfarande Nordiska museet i Stockholm, som inte ägnar sig åt det uppdraget i nämnvärd omfattning.</p>
<p>Diskussioner har också förts om överflyttning av de samiska föremål, som ingår i Nordiska museets samlingar, bl.a. de samiska trummorna, men enbart tillfälliga lån och depositioner har hittills blivit möjliga.</p>
<p>Landstinget har ansvar för kulturinfrastrukturen i länet och i den ingår i hög grad de territoriella minoriteternas kulturarv. Att detta inte tas om hand på ett effektivt och bra sätt, är till förfång för hela Sápmi och därmed också för den regionala musei-verksamheten.</p>
<p>Norrbottens läns landsting anser, att Ájtte fjäll och samemuseum i Jokkmokk bör få status som huvudmuseum för samiskt kulturarv och samisk kultur och att Nordiska museets samiska samlingar flyttas över till Ájtte, där både anpassade lokaler och kompetens för föremålens hantering finns. Genom depositioner till Nordiska museets utställningar och verksamhet ska givetvis den samiska ku1turen synas också fortsatt i huvudstaden som en väsentlig del av hela rikets historia och kulturarv.</p>
<p>Ett huvudmuseum för samisk kultur skulle ha stor betydelse för Norrbotten och samverkan med övriga museer i länet skulle kunna öka i omfattning. Det skulle också ha en positiv påverkan på de insatser för samisk identitet, som ökar framför allt hos ungdomarna.</p>
<p>I den kommande kulturutredningen är decentralisering ett av nyckelorden. Låt den omfatta också denna fråga, som diskuterats sedan Hazelius dagar och lägg huvudansvaret för samiskt kulturarv där det hör hemma – i Norrbotten och hos Ájtte fjäll och samemuseum.</p>
<p>Med hälsning</p>
<p>Kent Ögren landstingsråd</p>
<h2>Centralmuseernas hyror</h2>
<p>Frågan om de statliga centralmuseernas hyror har utretts och debatterats det senaste decenniet. Diskussionerna har bl.a. handlat om relationen mellan de centralmuseer som är myndigheter och Statens fastighetsverk, utformningen av de hyresmodeller som tillämpats samt hur den modell som används vid omräkningen av myndigheternas anslag i syfte att bibehålla deras köpkraft fungerar för centralmuseerna.</p>
<p>Nedan följer en genomgång av hanteringen av hyresfrågan och dess olika aspekter. Analysen omfattar de centralmuseer som är myndigheter. Utredningens bedömningar återfinns i betänkandets avsnitt 3.2.</p>
<h2>Nytt budgetsystem för ökat ansvar och effektivisering</h2>
<p>Fram till början av 1990-talet anvisades de statliga myndigheterna, däribland de centralmuseer som är myndigheter, lokaler vars placering och omfattning beslutades av Byggnadsstyrelsen och dess föregångare. De anslag som myndigheterna anvisades skulle således inte bekosta deras lokaler utan enbart täcka kostnaderna för personal och övrig verksamhet.</p>
<p>Ett nytt statligt budgetsystem infördes 1993 vilket innebar att myndigheterna fick ett ramanslag som skulle täcka kostnaderna för såväl lokaler och löner som övrig verksamhet. Som ett resultat av reformen fick respektive myndighetsledning ett övergripande ansvar för hela myndighetens verksamhet inklusive ansvaret för lokalanskaffningen och dess kostnader.</p>
<p>Ett syfte med det nya budgetsystemet var att de statliga myndigheterna själva skulle få möjlighet att styra sin lokalanvändning och därigenom kunna påverka i vilken omfattning resurser lades på hyra i förhållande till annan verksamhet. På detta sätt ville riksdag och regering förmå myndigheterna att ompröva sin lokalanvändning genom att skapa incitament för effektiviseringar som skulle komma såväl de enskilda myndigheternas verksamhet som staten som helhet till nytta.</p>
<h2>Centralmuseer hyr lokaler av Statens fastighetsverk Flera centralmuseer är ändamålsbyggnader</h2>
<p>Statens fastighetsverk (SFV) ansvarar sedan 1993 för förvaltningen av viss fast statlig egendom som hör till det nationella kulturarvet. Bland de kulturfastigheter som fastighetsverket förvaltar återfinns bl.a. huvudbyggnaderna för de statliga centralmuseerna som bedrivs i myndighetsform. Detta innebär i praktiken att dessa museer hyr lokaler av Statens Fastighetsverk.</p>
<p>Centralmuseernas byggnader är i de flesta fall att betrakta som s.k. ändamålsbyggnader. Begreppet ändamålsbyggnad har definierats av Ändamålsfastighetskommittén. Enligt definitionen är en ändamålsbyggnad av sådant slag att hyresgästen har en stark anknytning till byggnaden genom att hyresgästens verksamhet har kommit att förknippas med den. Hyresgästen saknar av denna anledning rådighet över sin lokalförsörjning, vilket innebär att hyresgästen inte har möjlighet att välja andra lokaler för verksamheten.</p>
<h2>Fastighetsverket har avkastningskrav</h2>
<p>Regering och riksdag har lagt fast förutsättningarna för Statens fastighetsverks fastighetsförvaltning. Förvaltningen ska skötas kostnadseffektivt med ett rimligt risktagande och med likvärdig avkastning och service som andra alternativ. I enlighet med sitt uppdrag ska Statens fastighetsverk förvalta statens fastigheter så att deras värde bibehålls och om möjligt ökar. Dessutom ska kultur- och miljövärden i verkets fastighetsbestånd brukas, bevaras, förädlas och levandegöras.</p>
<h2>Två hyresmodeller: marknadshyra och kostnadshyra Diskussion om effekterna av marknadshyror för museerna</h2>
<p>I samband med att Statens fastighetsverk fick ansvaret för förvaltningen av kulturfastigheter beslutade regeringen att de myndigheter som hyrde sina lokaler av Statens fastighetsverk, däribland många centralmuseer, skulle ha en hyra som motsvarade marknadshyra. Genom en jämförelse av marknadshyran för lokaler i det aktuella området som utgångspunkt bestämdes hyrorna i förhandlingar med respektive hyresgäst.</p>
<p>Efter några år höjdes kritiska röster mot hur hyressystemet slog mot kulturinstitutioner som bedrev sin verksamhet i ändamålsbyggnader. Diskussionen rörde bl.a. i vilken mån det gick att sätta en marknadsmässig hyra på museernas byggnader och om museerna kompenserades för höjda hyror.</p>
<h2>Kostnadshyra införs för vissa kulturinstitutioner</h2>
<p>I november 2000 tillsatte Finansdepartementet en intern arbetsgrupp med uppdrag att se över hyressättningen i vissa statliga ändamålsfastigheter. Arbetsgruppen fann att de modeller för hyressättning som Statens fastighetsverk tillämpade gav en tillräcklig handlingsfrihet för att parterna skulle kunna komma överens om en lämplig utformning av hyrorna. Samtidigt bedömdes att kostnadsbaserade hyror skulle användas i stället för marknadsanpassade hyror för fem äldre byggnader där kulturinstitutioner bedrev sin verksamhet. Orsaken till detta var att man ansåg att byggnaderna i hög grad hade utformats för sitt ändamål och kommit att bli symboler för respektive kulturinstitutions verksamhet. Tre av de byggnader som omfattades av beslutet var museibyggnader, nämligen Nationalmuseums-, Naturhistoriska riksmuseets- och Historiska museets huvudbyggnader.</p>
<p>Regeringen beslutade att de aktuella byggnaderna i enlighet med arbetsgruppens förslag skulle övergå till att hyressättas i enlighet med kostnadshyresmodellen. Av regeringsbeslutet framgick att kostnadshyran utöver kostnader för drift och underhållsåtgärder skulle täcka kostnaden för det i fastigheterna bundna kapitalet, definierat som byggnadernas anskaffningsvärde 1993 med tillägg för därefter gjorda investeringar och med avdrag för avskrivningar gjorda efter år 1993. Regeringen bedömde även att införandet av kostnadshyra skulle minska lokalkostnaderna för de fem berörda institutionerna.</p>
<h2>Debatten om museernas hyror Utredningar och tillkännagivanden om centralmuseernas hyror</h2>
<p>År 2001 genomförde Riksdagens revisorer en granskning av hyressättning och förvaltning av statens ändamålsfastigheter . Granskningen resulterade i en skrivelse från revisorerna till riksdagen vilket i sin tur föranledde riksdagen att göra ett tillkännagivande till regeringen. I tillkännagivandet uppmanades regeringen att tillsätta en utredning i syfte att få till stånd en hållbar och för alla intressenter acceptabel lösning på frågorna om hyressättningsprinciper för statens ändamålsfastigheter. Hösten 2002 tillsatte regeringen en utredning, Ändamålsfastighetskommittén . Utredningen lämnade sitt slutbetänkande Hyressättning av vissa ändamålsbyggnader , våren 2004.</p>
<p>Utöver det tillkännagivande som föranledde tillsättandet av Ändamålsfastighetskommittén har riksdagen vid ytterligare två tillfällen, år 2004 och 2005, uppmanat regeringen att vidta åtgärder med anledning av diskussionerna kring kulturinstitutionernas hyror.</p>
<p>Det ena tillkännagivandet (2004) omfattade synpunkter på effekterna av systemet för pris- och löneomräkning på bl.a. centralmuseernas anslag. Riksdagen menade exempelvis att det inte gick att utläsa hur omräkningen genomförts.</p>
<p>I det andra tillkännagivandet (2005) bedömde riksdagen att en översyn av den nuvarande metoden för kompensation till myndigheterna för höjda hyror borde genomföras. Riksdagen ifrågasatte vidare museernas och andra kulturinstitutioners möjlighet att uppträda som jämbördiga motparter i hyresförhandlingar med Statens fastighetsverk. Dessutom anförde riksdagen uppfattningen att regeringen snabbt borde vidta åtgärder som underlättade för Statens museer för världskultur att i det korta perspektivet komma över de problem som den minskade kompensationen för hyreskostnader fört med sig.</p>
<h2>Ändamålsfastighetskommitténs betänkande</h2>
<p>I sitt slutbetänkande diskuterar Ändamålsfastighetskommittén i första hand frågan om former för samverkan samt kostnads- och ansvarsfördelningen mellan hyresgästerna, bl.a. centralmuseerna och hyresvärden Statens fastighetsverk (SFV). Frågan om omräkningen av anslagen till de aktuella institutionerna till följd av inflation och prisökningar diskuteras även översiktligt i utredningen. Kommitténs betänkande har inte resulterat i någon proposition.</p>
<h2>Centralmuseerna kritiska till kommitténs förslag</h2>
<p>Med anledning av Ändamålsfastighetskommitténs betänkande lämnade Centralmuseernas samarbetsråd ett remissyttrande. Den viktigaste förutsättningen för hyressättningen av ändamålsbyggnader är enligt samarbetsrådet, att den grundar sig på en fungerande finansiering. Finansieringsfrågorna utgör det stora problemet för kulturinstitutionerna. Centralmuseernas samarbetsråd menar att det gällande finansieringssystemet lider av stora brister som Ändamålsfastighetskommittén inte tar upp. Finansieringen måste lösas innan frågan om ansvar och inflytande över fastighetsförvaltningen eller krav på avkastning på fastighetskapitalet som utredningen fokuserar på över huvud taget är intressanta att diskutera, menar samarbetsrådet.</p>
<p>Centralmuseernas samarbetsråds syn på finansieringsfrågan</p>
<p>Enligt samarbetsrådet består de huvudsakliga problemen med finansieringen i att vissa museer gått in i det nuvarande hyressystemet med för låga anslag. Många av de aktuella ändamålsbyggnaderna har också varit i stort behov av underhåll. Detta har inneburit att museerna varit underbudgeterade sedan systemets införande och att de haft en låg betalningsförmåga i förhållande till de faktiska kostnader man haft för hyror och underhåll.</p>
<p>I sitt remissvar hävdar Centralmuseernas samarbetsråd att Statens fastighetsverk i vissa fall begärt hyreshöjningar som väsentligt överstiger den årliga omräkningen av anslagen som regeringen genomför för att justera anslagen i förhållande till förändrade priser och löner. Detta har i sin tur medfört att anslagen för dessa museer har urholkats, dvs. en större andel av museernas anslag har gått till hyror än under föregående år.</p>
<p>I Ändamålsfastighetskommitténs betänkande diskuterar marknadsmodellen och modellen för kostnadshyra som tillämpas för museerna.</p>
<p>Vad gäller modellen för marknadshyra anser Centralmuseernas samarbetsråd att föreställningen om att hyrorna för de aktuella ändamålsbyggnaderna sätts på marknadsmässig grund är vilseledande. Museerna saknar rådighet i fråga om sina lokaler, vilket innebär att de inte kan flytta. Därmed föreligger inget oberoende för hyresgästerna och inte heller någon konkurrenssituation, vilket marknadshyror förutsätter.</p>
<p>Rådet kritiserar även modellen med kostnadshyror. Modellen innebär att hyresgästen ska bära alla kostnader medan ägaransvaret att fatta beslut om förvaltningen av fastigheten ska ligga på Statens fastighetsverk. Detta strider, enligt samarbetsrådet, mot viktiga principer för den statliga målstyrningen där ansvaret för ekonomi och verksamhet är nära sammankopplade. Modellen för kostnadshyror bedöms därmed gå på tvärs mot den generella statliga förvaltningspolitiken.</p>
<p>Sammanfattningsvis bedömer Centralmuseernas samarbetsråd att en förnyelse av den befintliga marknadsliknande hyresmodellen för ändamålsbyggnader i första hand bör prövas. Kostnadsmodellen för hyror bör helt lämnas utanför vidare diskussioner eftersom den inte innebär några egentliga fördelar för vare sig hyresgäst eller hyresvärd.</p>
<h2>Kostnadshyra och frågan om eftersatt underhåll Fastighetsverket pekar på problem med kostnadshyror</h2>
<p>Även Statens fastighetsverk har uttryckt tveksamhet vad gäller modellen med kostnadshyra. I myndighetens budgetunderlag till regeringen år 2005 redogjorde Statens fastighetsverk bl.a. för sin uppfattning. Statens fastighetsverk menade att antalet hyresgäster med kostnadshyresavtal inte borde öka och underströk vikten av mer långsiktiga hyresavtal för de hyresgäster som redan hade kostnadshyra. Man framhöll också sin uppfattning att hyra på marknadsmässiga grunder är att föredra.</p>
<p>Statens fastighetsverk bedömde vidare att det varit ett klart misslyckande för Statens fastighetsverk, riksdagen, regeringen, departementen, samt hyresgästerna att frågan om hyran för kulturfastigheterna inte klarats ut trots alla utredningar och diskussioner som förevarit.</p>
<h2>Statens fastighetsverk har vidtagit åtgärder för bättre dialog</h2>
<p>År 2006 inrättade Statens fastighetsverk avdelningen Fastighetsområde musei- och teaterbyggnader . Syftet med verksamheten var att försöka förbättra relationerna till sina hyresgäster genom att på ett mer aktivt sätt arbeta med frågor som rör hyressättning. Bland annat har Statens fastighetsverk inom ramen för avdelningens verksamhet tagit fram utvecklingsplaner i samarbete med centralmuseerna.</p>
<p>Efter samtal med företrädare för flera av centralmuseerna är det utredningens intryck att dessa åtgärder uppfattas som positiva och att de har gett goda effekter på samarbetet mellan Statens fastighetsverk och de aktuella centralmuseerna.</p>
<h2>Olika uppfattningar om ansvaret för eftersatt underhåll</h2>
<p>Trots att samarbetet i flera avseenden fungerar väl mellan Statens fastighetsverk och centralmuseerna återstår principiella frågor där fastighetsverket och museerna har olika uppfattningar.</p>
<p>Med anledning av en meningsskiljaktighet mellan Statens fastighetsverk och Statens historiska museer (SHMM) beträffande vem av parterna som skulle stå för kostnaderna för att genomföra ett visst underhållsarbete gjorde Statens fastighetsverk 2003 en hemställan till regeringen där man begärde att regeringen dels skulle klargöra att kostnaden för allt underhåll inklusive det eftersatta underhållet ska ingå i kostnadshyran och därmed betalas av hyresgästen.</p>
<h2>Regeringsbeslut om eftersatt underhåll</h2>
<p>I sitt beslut i ärendet menade regeringen att Statens fastighetsverk i enlighet med sitt uppdrag ska planera större underhållsåtgärder i samråd med hyresgästen. Frågan om vad som är att betrakta som eftersatt underhåll avgörs i förhandlingar mellan berörda parter. Om det i enskilda fall uppstår skilda uppfattningar bör detta lösas med hjälp av extern medling. I de fall eftersatt underhåll bedöms föreligga ska kostnaderna för att åtgärda detta bäras av Statens fastighetsverk, menar regeringen.</p>
<h2>Statens fastighetsverk: oavsiktliga incitament kan skapas</h2>
<p>I sitt budgetunderlag för 2008–2011 anför Statens fastighetsverk sina argument mot regeringens beslut och pekar på vilka konsekvenser man menar att detta kommer att få på sikt. Fastighetsverket bedömer att den grundläggande frågan, nämligen att hyresgästerna med kostnadshyra inte anser sig ha möjlighet att betala den hyra som behövs för att fastighetsverket ska kunna genomföra större löpande underhållsåtgärder som är nödvändigt för att undvika att underhållet blir eftersatt, kvarstår trots regeringsbeslutet.</p>
<p>Tanken bakom systemet med kostnadshyra är att göra kostnader synliga för hyresgästen. Statens fastighetsverk menar dock att regeringens ställningstagande riskerar att skapa incitament för hyresgästerna att vilja skjuta på större åtgärder med hänvisning till brist på pengar. Efter en tid kommer situationen för byggnaden att ha förvärrats så att hyresgästen kommer att anföra argument med innebörden att Statens fastighetsverk eftersatt underhållet.</p>
<p>Fastighetsverket menar vidare att även om regeringsbeslutet endast avser Statens historiska museum, har samtliga hyresgäster som har kostnadshyra aviserat att de avser att återkomma i frågan och begära förhandling om vem som ska stå för kostnaderna för underhåll som man anser vara eftersatt. Fastighetsverket har inlett förhandlingar med de aktuella institutionerna.</p>
<p>I den mån eftersatt underhåll finns och Statens fastighetsverk i enlighet med regeringsbeslutet bedöms vara skuld till detta, menar verket att myndigheten inte har möjlighet att inom nuvarande system finansiera åtgärderna för att avhjälpa problemen på annat sätt än att höja hyrorna för andra hyresgäster, alternativt att fastighetsverket inte uppnår det krav på avkastning som regeringens ställer på myndigheten.</p>
<p>Med utgångspunkt i dessa synpunkter har Statens fastighetsverk gjort ytterligare en hemställan till regeringen där man begär att regeringen ska ge myndigheten i uppdrag att ta fram en ny modell för kostnadshyror som möjliggör att större underhållskostnader ska kunna fördelas över längre tid så att hyran kan hållas på en jämn nivå för hyresgästen, oavsett när de större åtgärderna genomförs. Dessutom begär Statens fastighetsverk att regeringen klarlägger att samtliga kostnader skall betalas av hyresgästen som hyr den aktuella fastigheten eftersom ingen annan finansiering finns om kostnadshyresmodellen skall kunna upprätthållas.</p>
<h2>Diskussion om museernas kompensation för höjda hyror</h2>
<p>Undersökningar visar att de marknadsliknande hyrorna som flertalet centralmuseer som är myndigheter har ligger avsevärt under den verkliga nivån för marknadshyror. För såväl museer med kostnadshyra som för dem med marknadsliknande hyra går trots detta en stor andel av respektive myndighets anslag till att betala hyra. Dessutom finns exempel på att museer fått sänkta anslag trots att hyran höjts.</p>
<p>De stora fasta utgiftsposter som de flesta myndigheter har är kostnaderna för personal och lokaler. För den genomsnittliga statliga myndigheten går ca 70 % av anslaget till att täcka kostnaden för personal och ca 10–12 % till att täcka hyreskostnader för lokaler. Av centralmuseernas anslag går mellan 25 och 40 % till hyra.</p>
<p>En orsak till att en förhållandevis stor andel av centralmuseernas anslag går till hyra är att museerna i jämförelse med andra myndigheter har stora lokaler i förhållande till sin personalstyrka. Detta beror på att museerna till skillnad från många andra myndigheter inte är kontorsmyndigheter där huvuddelen av lokalerna i första hand är avsedda för personalen. I museiuppdraget ingår som en central del att ta emot besökare och att vårda och bevara sina samlingar vilket kräver stora lokaler.</p>
<h2>Pris- och löneomräkning syftar till att bibehålla köpkraft</h2>
<p>Varje år räknar regeringen om myndigheternas anslag med hjälp av pris- och löneomräkningsmodellen (PLO). I de flesta fall, t.ex. vad gäller centralmuseernas anslag, tillämpas pris- och löneomräkningens grundmodell. Syftet med omräkningen är att köpkraften i anslagsmedlen ska bibehållas.</p>
<p>Omräkningen av myndigheternas anslag med hjälp av PLO innebär att anslagen räknas om till nästa budgetårs löppris. Detta ska förhindra att anslagen urholkas till följd av inflation och löneökningar. PLO-modellen hanterar även förändringar till följd av deflation och löneminskningar.</p>
<p>Vid omräkningen delas respektive anslag upp i en lönedel, en hyresdel och en del för övrig förvaltning. Därefter räknas varje del om med var sitt index som tas fram årligen.</p>
<h2>Oavsiktliga konsekvenser av anslagsomräkningen</h2>
<p>Syftet med omräkningen är att köpkraften i redan beviljade anslagsmedel ska bibehållas. Trots att omräkningen ska säkerställa att myndigheterna kompenseras för förändringar i pris och löner har det emellertid visat sig att beräkningen i vissa fall medfört sänkta anslag, trots att den faktiska hyran för ett museum höjts. Att detta kan inträffa beror på att PLO är en generell modell som inte direkt tar hänsyn till den faktiska utgiftsutvecklingen under det enskilda anslaget.</p>
<p>Detta var t.ex. fallet för Östasiatiska museet 2006. Att anslaget sänktes samtidigt som den faktiska hyran höjdes berodde på att marknadshyran, som pris- och löneomräkningen baseras på, i det aktuella området där museet ligger hade sjunkit samtidigt som Statens fastighetsverk och hyresgästen träffat avtal om höjd hyra. Ökningen av hyran var ett resultat av att standarden i museet hade höjts genom renoveringsinsatser. Konsekvensen blev att de generella uppgifterna om utvecklingen av hyror i området som låg till grund för beräkningen av anslaget och den faktiska hyran inte kom att stämma överens.</p>
<p>Statens fastighetsverk (SFV) bedömer att tillämpningen av omräkningsmodellen behöver analyseras i syfte att förebygga en framtida upprepning av detta problem. Fastighetsverket har uppmärksammat regeringen på att verket bedömer att modellen för anslagstilldelningen avseende myndigheters lokalkostnader bör ses över, och att regeringen fram tills dess att en sådan översyn är gjord införa en spärr. Spärren ska säkerställa att PLO-omräkningen inte leder till att anslaget sänks om den faktiska hyran höjs som ett resultat av att hyran för den aktuella institutionen understiger den fastställda rikthyran vid omförhandlingstillfället.</p>
<h2>Ekonomistyrningsverket ska bistå med underlag</h2>
<p>I syfte att bl.a. öka förutsättningarna för kulturinstitutioner som exempelvis centralmuseer att uppträda som jämbördiga motparter i hyresförhandlingar med Statens fastighetsverk har regeringen ändrat reglerna i flera förordningar. Som ett resultat av detta erbjuds bl.a. myndigheterna genom Ekonomistyrningsverket (ESV) dels visst stöd i lokalförsörjningsfrågor, dels bättre underlag om hyresnivåer och hyreskostnader inom den statliga sektorn. Det ökade stödet innebär enligt regeringen att myndigheterna stärks i sin roll som hyresgäster. Förändringen innebär även att regeringen löpande erhåller information från ESV om hur statens kostnader för lokaler utvecklas över tiden och orsakerna till detta.</p>
<h2>Kulturutskottet genomför genomlysning av hyrorna</h2>
<p>I budgetpropositionen för 2008 meddelade regeringen att man inte avsåg vidta några ytterligare åtgärder än dem som beskrivs ovan med anledning av riksdagens tillkännagivanden avseende centralmuseernas hyror. Mot denna bakgrund har Kulturutskottet under hösten 2008 beslutat att inleda en genomlysning av de problem som återkommande uppmärksammas beträffande centralmuseernas hyror. Resultatet av utskottets arbete kommer att redovisas under våren 2009.</p>
<h2>Utredningens slutsatser</h2>
<p>Sammanfattningsvis menar utredningen att det är angeläget att regeringen vidtar sådana åtgärder som långsiktigt kan lösa de olika problem med centralmuseernas hyror som återkommande aktualiserats det senaste decenniet. En redogörelse för utredningens bedömning i de olika frågorna som rör hyrorna återfinns i utredningens betänkande, avsnitt 3.2.</p>
<h2>Utredningens kontakter</h2>
<p>Museikoordinatorn har i enlighet med direktivet samrått brett med museer och andra berörda parter, diskuterat sitt uppdrag och inhämtat underlag. Utredningen har vidare bildat arbetsgrupper för vissa områden, se nedan. De fackliga centralorganisationerna, SACO och Fackförbundet ST, har hållits informerade om utredningens arbete.</p>
<h2>Departement, myndigheter, vissa statliga utredningar samt forskningsfinansiärer</h2>
<p>Forum för levande historia Förvaltningskommittén Idrottsutredningen Kulturutredningen Kungl. biblioteket (KB)</p>
<p>Kungl. Vitterhetsakademien Myndigheten för skolutveckling Riksantikvarieämbetet (RAÄ) Riksarkivet</p>
<p>Riksbankens Jubileumsfond Riksrevisionen Riksutställningar Skatteverket</p>
<p>Statens Fastighetsverk (SFV) Statens kulturråd</p>
<p>Statens ljud- och bildarkiv (SLBA)</p>
<p>Stiftelsen för kunskap och kompetensutveckling (KK-stiftelsen) Vetenskapsrådet</p>
<h2>Föreningar och sammanslutningar inom museisektorn</h2>
<p>Centrala museers samarbetsråd</p>
<p>Kommunala museers samarbetsråd</p>
<p>Länsmuseernas samarbetsråd</p>
<p>Riksförbundet Sveriges museer</p>
<p>ABM-centrum</p>
<p>Arbetslivsmuseernas samarbetsråd (ArbetSam) Fotosekretariatet</p>
<p>Föreningen för undervisning i svenska museer (Fuism) Landsantikvarieföreningen</p>
<p>Museichefskollegiet i Stockholm</p>
<p>Naturhistoriska museers samarbetsorganisation (NAMSA) Nordiska konservatorsförbundet</p>
<p>Samdok-sekretariatet Svenska ICOM Svenska Museifönstret</p>
<h2>I projekt-, styr- och arbetsgrupper knutna till projektet K-samsök (se kapitel 2.1) har deltagit</h2>
<p>Livrustkammaren, Skokloster slott och Hallwylska museet Länsmuseet Halmstad</p>
<p>Länsmuseet Västernorrland Moderna museet Nationalmuseum Naturhistoriska riksmuseet Nordiska museet Riksantikvarieämbetet Riksarkivet</p>
<p>Statens historiska museer Statens kulturråd Statens maritima museer</p>
<p>Statens museer för världskultur Stockholms stadsmuseum Tekniska museet</p>
<p>Västerbottens museum</p>
<p>Västra Götalandsregionen/Västarvet</p>
<h2>I arbetsgruppen för samlings- och föremålsvård (se kapitel 2.2) har deltagit</h2>
<p>Jämtlands läns museum</p>
<p>Livrustkammaren, Skokloster slott och Hallwylska museet</p>
<p>Moderna museet</p>
<p>Naturhistoriska riksmuseet</p>
<p>Nordiska museet</p>
<p>Postmuseet</p>
<p>Riksarkivet/Svensk Museitjänst</p>
<p>Statens historiska museer</p>
<p>Statens museer för världskultur</p>
<p>Upplandsmuseet</p>
<p>Västra Götalandsregionen/Västarvet</p>
<h2>I arbetsgruppen för lån och depositioner (se kapitel 2.3) har deltagit</h2>
<p>Blekinge museum</p>
<p>Länsmuseet Halmstad</p>
<p>Moderna museet</p>
<p>Nationalmuseum</p>
<p>Naturhistoriska riksmuseet</p>
<p>Nordiska museet</p>
<p>Norrköpings konstmuseum</p>
<p>Statens historiska museer</p>
<p>Statens museer för världskultur</p>
<p>Stockholms stadsmuseum</p>
<h2>I nätverket för forskningsfrågor (se vidare kapitel 2.5) har deltagit:</h2>
<p>Arbetets museum Arkitekturmuseet</p>
<p>Livrustkammaren, Skokloster slott och Hallwylska museet Moderna museet</p>
<p>Skansen</p>
<p>Statens försvarshistoriska museer Statens historiska museer Statens maritima museer</p>
<p>Statens museer för världskultur Statens musiksamlingar Tekniska museet</p>
<h2>I möten rörande de fotografiska frågorna (se kapitel 2.8) har deltagit:</h2>
<p>Arbetets museum Helsingborgs museum Krigsarkivet</p>
<p>Kungl. biblioteket</p>
<p>Livrustkammaren, Skokloster slott och Hallwylska museet Malmö museer</p>
<p>Moderna museet Nordiska museet Riksantikvarieämbetet Riksarkivet</p>
<p>Stockholms stadsmuseum Västerbottens museum Västmanlands läns museum</p>
<h2>Ministerier, myndigheter, museer och organisationer i åtta länder (se kap 4 och bilaga 13)</h2>
<h2>Danmark</h2>
<p>Kulturministeriet</p>
<p>Kulturarvsstyrelsen</p>
<p>Nationalmuseet</p>
<h2>England</h2>
<p>Museums Association (MA)</p>
<p>Arts & Business</p>
<p>British Museum</p>
<h2>Finland</h2>
<p>Undervisningsministeriet</p>
<p>Museiverket, utvecklingsenheten</p>
<p>Statens konstmuseum, (KEHYS)</p>
<p>Finlands museiförbund</p>
<h2>Kanada</h2>
<p>Canadian Heritage</p>
<p>Canadian Museums Association</p>
<h2>Nederländerna</h2>
<h2>Norge</h2>
<p>Kultur- och kirkedepartementet (KKD)</p>
<p>Norsk ABM-utvikling</p>
<p>Norsk museumsförbund</p>
<h2>Tyskland</h2>
<p>Deutscher Museumsbund e.V.</p>
<h2>USA</h2>
<p>Smithsonian Institution</p>
<h2>Institutioner med statligt stöd på anslag 8:4 (se kapitel 5):</h2>
<p>Föreningen Svensk Form</p>
<p>Judiska museet</p>
<p>Millesgården</p>
<p>Nobelmuseet</p>
<p>Röhsska museet</p>
<p>Stiftelsen Föremålsvård i Kiruna</p>
<p>Strindbergsmuseet</p>
<p>Thielska galleriet</p>
<p>Zornsamlingarna</p>
<h2>Kontakter i ärenden rörande vissa särskilda frågor (se kapitel 5):</h2>
<p>Ájtte, Svenskt fjäll – och samemuseum Delegationen för romska frågor Romskt kulturcentrum</p>
<p>Sametinget</p>
<h2>I möten med gruppen verksmuseer (se kapitel 5) har deltagit:</h2>
<p>Fästningsmuseerna vid Karlsborg och på Vaxholm</p>
<p>Kungliga Husgerådskammaren med slottsmuseerna</p>
<p>Luftfartsverket</p>
<p>Polismuseet</p>
<p>Postmuseet</p>
<p>Riksidrottsmuseet</p>
<p>Sveriges Fängelsemuseum</p>
<p>Sveriges Järnvägsmuseum</p>
<p>Tullmuseum</p>
<p>Vägverkets museum Pylonen</p>
<h2>I möten med gruppen universitetsmuseer (se kapitel 5) har deltagit:</h2>
<p>Bildmuseet i Umeå Biologiska museerna i Lund Evolutionsmuseet i Uppsala Linnéminnena i Uppsala</p>
<p>Lunds universitet, universitetsförvaltningen Lunds universitets antikmuseum</p>
<p>Lunds universitets historiska museum (LUHM) Medicinhistoriska museet, Uppsala</p>
<p>Umeå universitet, universitetsförvaltningen Uppsala universitet, universitetsförvaltningen</p>
<h2>Justitiedepartementet</h2>
<p>En mer rättssäker inhämtning av elektronisk kommunikation i brottsbekämpningen.[1]</p>
<p>Säkerhetskopiors rättsliga status. [5]</p>
<p>Effektiviteten i Kriminalvårdens lokalförsörjning. [13]</p>
<p>Grundlagsskydd för digital bio och andra yttrandefrihetsrättsliga frågor. [14]</p>
<h2>Försvarsdepartementet</h2>
<p>Ransonering och prisreglering i krig och fred. [3]</p>
<h2>Socialdepartementet</h2>
<p>En nationell cancerstrategi för framtiden. [11]</p>
<h2>Finansdepartementet</h2>
<p>Sekretess vid anställning av myndighetschefer. [4]</p>
<p>Återkrav inom välfärdssystemen. – Förslag till lagstiftning. [6]</p>
<p>Säkerhetskontroller vid fullmäktige- och nämndsammanträden. [9]</p>
<p>Skatt i retur. [12]</p>
<h2>Jordbruksdepartementet</h2>
<p>Den svenska administrationen av jordbruksstöd. [7]</p>
<p>Trygg med vad du äter – nya myndigheter för säkra livsmedel och hållbar produktion.. [8]</p>
<h2>Miljödepartementet</h2>
<p>Miljöprocessen. [10]</p>
<h2>Näringsdepartementet</h2>
<p>Nya nät för förnybar el. [2]</p>
<h2>Kulturdepartementet</h2>
<p>– museisamverkan ger resultat.</p>
<p>+ Bilagor. [15]</p>
