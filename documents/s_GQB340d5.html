<h1>Sammanfattning</h1>
<h2></h2>
<p>Denna studie behandlar i första hand de kostnader som uppstår för skogsbruket och samhället som helhet då användandet av skogmarken förändras från traditionell virkesproduktion till annan produktion, exempelvis ekologisk produktion (biodiversitet), rekreation och turism. De värden som framräknas avspeglar de marginella förluster som drabbar samhället då virkesproduktionen minskar eller omläggs på en mindre del av den svenska skogsmarksarealen.</p>
<p>Storleken på de samhälleliga nettointäkter eller nyttor som kan uppstå vid förändring av skogsmarkens användning har ej varit möjligt att redovisa annat än som hypotetiska antaganden och modeller. Däremot visar studien på möjligheten att beräkna hur stora de samhälleliga nettointäkterna för alternativ produktion minst måste uppgå till för att en övergång från virkesproduktion till alternativ produktion skall anses vara ekonomiskt motiverad.</p>
<p>Studien redovisar två typfall:</p>
<h2>Bakgrund</h2>
<p>På uppdrag av Ann-Marie Lidmark, Statsskogsutredningen vid Näringsdepartementet, har undertecknad skissat på en modell för värdering av skogens mångbruk på de statligt ägda skogarna i ett både samhälls – och företagsekonomiskt perspektiv.</p>
<p>Mångbruk på skogsmarken är en mycket gammal företeelse. Den s.k. allemansrätten, vilken omnämns redan i de gamla svenska landskapslagarna, är ett av många exempel på mångbruk Redan i början av 1900-talet börjar ekonomer intressera sig för mångbruk av de areella näringarnas resurser. I mitten av 1900 talet är den vetenskapliga teoribildningen i stort sett fastlagd. Under de två sista decennierna av 1900-talet frambringar några forskningsprojekt och utredningar i Sverige och internationellt resultat som pekar på att vinster kan uppstå vid rätt kombination av olika verksamheter på skogsmarken.</p>
<h2>Teori</h2>
<p>Det finns som sagt en omfattande teoribildning kring begreppet mångbruk. Snart sagt varje ekonomiskt inriktad handbok om skogsbruk innehåller flera kapitel om mångbruk (Pearse, 1990). En vanligt förekommande figurtyp i dessa handböcker kan se ut som figur 1 nedan.</p>
<p>Virkesproduktion,</p>
<p>Virkesproduktion, m sk/år m3sk/år</p>
<p>Vt . a jen Vt-Vr representerar den relativa förhållandet mellan nuvärdet av 1 producerad m sk och 1 producerad rekreationsdag. Linjen Vt-Vr tangerar produktionsmöjlighets-kurvan i punkten d. I punkt d maximeras nuvärdet av den sammantagna produktionen av virke och rekreation. Antag vidare att aktuell produktion är belägen i punkt a, vilken är belägen under kurvan bcde. Den ekonomiska planeringens mål för samhället antas vara att nå punkt d. I punkt d produceras t* m sk virke per år och r* dagar rekreation per år.</p>
<p>Punkt c är intressant, ty i denna punkt kan ett antal rekreationsdagar, f, produceras utan att nuvärdet av virkesproduktionen sänks. Även om företaget eller skogsägaren är ointresserad av rekreationsproduktion kan det allmänna erbjudas f dagar rekreation utan kostnader för företagets virkesproduktion.</p>
<h2>Modell</h2>
<p>Då produktionsmöjlighetskurvans form eller storlek ännu ej kan fastställas med någon större säkerhet, utan möjligtvis gissas, kommer en annan modell att prövas i denna studie. Om man tänker sig att samhällsnyttan av skogens mångbruk kan uttryckas i ett monetärt värde kan man teckna följande förenklade formel:</p>
<p>Variabler:</p>
<p>• Vsm, det samhälleliga värdet av skogens mångbruk.</p>
<p>• Vsö, det samhälleliga värdet av en förändring (oftast en ökning) av övrig produktion på skogsmarken.</p>
<p>• Vsv, det samhälleliga värdet av en förändring (oftast en minskning) av virkesproduktion på skogsmarken.</p>
<p>Vsö och Vsv kan uppdelas i olika ekonomiska händelser som påverkar företaget ( = markägaren) och övriga intressenter. Begreppet företag omfattar i denna studie primärt ägarens intressen. Ägarens mål antas vara att avkastningen på satsat kapital i företaget skall vara minst lika stor som i alternativ kapitalplacering/investering samt att investeringen skall vara lågsiktig, minst 10 år.</p>
<p>Vsö, det samhälleliga värdet av en förändring av övrig produktion på skogsmarken, kan uppdelas på två komponenter:</p>
<p>Variabler:</p>
<p>• Vfö, värdet av övrig produktion som tillfaller företaget, ex jakt, fiske, rekreation.</p>
<p>• Vöö, värdet av övrig produktion som tillfaller övriga intressenter, ex bärplockning, rekreation.</p>
<p>Vsv, det samhälleliga värdet av en förändring av virkesproduktion på skogsmarken, kan också uppdelas på två komponenter:</p>
<p>Variabler:</p>
<p>• Vfv, värdet av virkesproduktionen som tillfaller företaget, ex nettointäkter inklusive inkomster av sysselsättning.</p>
<p>• Vöv, värdet av virkesproduktionen som tillfaller övriga intressenter, ex råvaror till skogsindustrin, de anställdas sysselsättning, skatter.</p>
<p>Varje värde kan i sin tur uppdelas i intäkter, Pvr, och kostnader, Pvc, beräknade som nuvärden. Dessa intäkter och kostnader kan i sin tur vara marknadsprissatta eller prissatta på annat sätt. Prissättning på annat sätt kan ske genom intervjuer, Contingent Value Methods, förkortat CV eller CVM (Israelsson, 1998 och 2001).</p>
<p>Variabler:</p>
<p>• PvrVfö, nuvärdet av de intäkter av övrig produktion som tillfaller företaget, exempelvis jakt, fiske och rekreation.</p>
<p>• PvcVfö, nuvärdet av de kostnader av övrig produktion som åsamkas företaget vid exempelvis jakt, fiske och rekreation.</p>
<p>• PvrVöö, nuvärdet av de intäkter av övrig produktion som tillfaller övriga intressenter, exempelvis bärplockare och friluftsintresserade.</p>
<p>• PvcVöö, nuvärdet av de kostnader för övrig produktion som åsamkas övriga intressenter, exempelvis bärplockare och friluftsintresserade.</p>
<p>• PvcVöö, nuvärdet av de kostnader för övrig produktion som åsamkas övriga intressenter, exempelvis bärplockare och friluftsintresserade.</p>
<p>• PvrVfv, nuvärdet av de intäkter av virkesproduktionen som tillfaller företaget, exempelvis virkesförsäljning.</p>
<p>• PvcVfv, nuvärdet av de kostnader av virkesproduktionen som åsamkas företaget, exempelvis avverkningskostnader och skogsvårdskostnader. I dessa kostnader ingår lönekostnader till anställd personal eller entreprenörer. Likaså näringsanknutna skatter ingår här.</p>
<p>• PvrVöv, nuvärdet av de intäkter av virkesproduktionen som tillfaller övriga intressenter, exempelvis skogsindustrin, de anställdas löner och skatter.</p>
<p>• PvcVöv, nuvärdet av de kostnader av virkesproduktionen som åsamkas övriga intressenter, exempelvis skogsindustrin, anställda, stat och kommun.</p>
<p>Variabler som är gråskuggade, d.v.s. Vsö, Vöö, PvrVöö och PvcVöö är idag svårare att bestämma p.g.a. att det finns så få relevanta undersökningar tillgängliga. Övriga variablers värden kan idag härledas och bestämmas med bättre precision.</p>
<p>Meningen med uppställningen i tabell 1 är i första hand att klargöra behovet av data för en samhällsekonomisk analys. Sambanden mellan data behöver inte vara additiva som tabell 1 vid första påseende kan antyda, utan det är troligt att forskare måste använda sig av mycket komplicerade modeller för att på rätt sätt fördela knappa resurser i samklang med samhällets politiska värderingar.</p>
<h2>Beräkning av företagets och samhällets kostnader</h2>
<p>När företaget, på grund av lagtvång eller frivilliga åtaganden, avstår från en del av virkesproduktionen, i form av en avsättning, uppstår nästan alltid kostnader för företaget och samhället. Dessa kostnader är relativt enkla att skatta. Avsättningens intäkter, på både företagsnivå och samhällsnivå, är däremot mycket svårare att beräkna.</p>
<p>De företagsekonomiska kostnader som uppstår är beräknade som nuvärden och framräknade med det skogliga kalkylprogrammet Plan33. Plan33 är utvecklat vid institutionen för skogsekonomi vid Sveriges lantbruksuniversitet (Ekvall, 2001).</p>
<p>Det förtjänar att påpekas att nuvärden används i stället för marknadsvärden (eller rättare sagt marknadsprissatta värden) på grund av brist på adekvata marknadsvärden.</p>
<p>Målet för en avsättning kan vara att:</p>
<p>• förbättra överlevnadsmöjligheterna för djur och växter (biodiversitetsmål)</p>
<p>• öka rekreationsmöjligheterna för människor, ex turism, jakt, fiske, rörligt friluftsliv</p>
<p>• skydda kulturmiljöer</p>
<p>De två vanligaste typerna av avsättning på beståndsnivå är:</p>
<p>De två typerna av avsättning kommer att exemplifieras nedan.</p>
<h2>Typbestånd</h2>
<p>För att kunna konkretisera de skogliga kalkylerna har fem typbestånd konstruerats, två i Norra Norrland (Västerbotten) och ett i vardera Södra Norrland (Västernorrlands län), Svealand (Västmanland) och slutligen Götaland (Jönköpings län).</p>
<p>Typbestånden, vars mål är att förbättra rekreationsmöjligheterna, har konstruerats med hjälp av data från Sveriges Officiella Statistik (Skogsstatistisk årsbok, 1997). Därvid har skogens medianålder för respektive region använts som bas för konstruktionsarbetet. Med utgångspunkt från medianåldern har data såsom virkesförråd, medeldiameter och medelhöjd kunnat beräknas. Arealen på bestånden har, av räknetekniska skäl, satts till 10 ha i alla regioner och ståndortindex och trädslagsfördelning har erhållit samma värden som regionernas medelvärden. Terrängtransportavstånden, vilka bl.a. påverkar avverkningskostnaderna, har beräknats på grundval av värden i Skogsstatistisk årsbok, 1997. Priser på massaved och timmer har hämtats från Skogbrukets datacentral och Skogsstyrelsen för åren 1998–2001.</p>
<p>De skapade typbestånden, vars mål är att förbättra människors rekreationsmöjligheter, utgör ett försök att efterlikna de mest typiska bestånd en vanlig människa påträffar i respektive region. Det är utifrån de vanliga människorna konsumtion av produktionen på den avsatta arealen som denna kan värdesättas, idag oftast med hjälp av s.k. CV-metoder.</p>
<p>Beståndet i N. Norrland, vars skötselmål bl.a. innebär en samordning av två konkurrerande näringar, virkesproduktion och renproduktion, efterliknar typiska bestånd som påträffas inom Sorsele kommun i Västerbottens lappmark.</p>
<h2>Arealavsättning</h2>
<p>Den del av skogsbeståndets areal som avsätts antas skapa gynnsamma förutsättningar för uppnåendet av uppställda miljömål. Den avsatta arealen antas bli lämnad och får fritt utvecklas utan mänskliga ingrepp. Kvarvarande areal sköts enligt ekonomiska principer men med iakttagande av skogsvårdslagens minimikrav.</p>
<p>I figur 2 nedan har typbeståndens värdeförändring, som uppstår vid avsättning av areal till annan produktion, beräknats med hjälp av Plan33 på typbestånden i tabell 2. Den tillämpade kalkylräntan är 3 % och nuvärdena är ej reducerade med inkomstskatt, d.v.s. utan avdrag för skatter för företag och ägare. Skatt och avgifter för anställd personal ingår i redovisade värden.</p>
<p>Kurvorna i figur 2 tycks vara raka men är i själva verket något konkava. Detta beror på att skogsbrukets fasta kostnader kvarstår oförändrade vid ökad avsättning. Man talar i detta sammanhang om skalfördelar. Ju större areal desto lägre kostnader per producerad enhet. Kurvorna visar hur nuvärdessumman av de förväntade skatteintäkterna jämte den företagsekonomiska vinsten försämras med ökad avsättning.</p>
<p>Som framgår av figur 2 kan man räkna med att påträffa skogsmark med högre värden på virkesproduktionen i södra Sverige än i norra Sverige.</p>
<h2>Förluster för företaget och förlust av skatteintäkter</h2>
<p>En avsättning av skogsareal påverkar först och främst företagsresultatet och samhälleliga skatteintäkter, vilka i denna studie beräknats till 40 % av företagsresultatet före skatt .</p>
<p>Variabler:</p>
<p>• A, avsatt areal, ha.</p>
<p>• vS(A), värdet av skogen då A ha är avsatt. Detta värde är beräknat med Plan33.</p>
<p>• T, skattesats. T = 0,40 vilket är lika med 40 % inkomstskatt.</p>
<p>• vS(A) ´ (1 - T), företagets värde för ägaren. Detta värde är en mer eller mindre bra skattning av skogens marknadsvärde.</p>
<p>• vS(A) ´ T, nuvärdet av samhällets skatteintäkter.</p>
<p>I och med att en avsättning görs uppstår förluster för företag och samhälle. Förlusten i virkesproduktion för företaget kan tecknas:</p>
<p>Variabler:</p>
<p>• f_Virk(A), förlust i virkesproduktionen för företaget då A ha avsätts.</p>
<p>• sV(0), värdet av virkesproduktionen då 0 ha avsätts, d.v.s. hela arealen används för virkesproduktion.</p>
<p>Förlusten i skatteintäkter för samhället kan tecknas:</p>
<p>Det finns en mängd andra sektorer av samhällsekonomin som påverkas vid en avsättning av areal. Dock bedöms industrins virkesförsörjning och sysselsättningen i skogsbruket att vara de viktigaste i denna studie.</p>
<h2>Förlust för industrin</h2>
<p>Industrin förlorar virke, som måste kompenseras med annat, kanske dyrare importerat, virke. I denna studie har, med hjälp av Plan33, för typbeståndet ”Svealand” beräknats att industrin går miste om 130 m sk per avsatt hektar. Vidare antas att varje kubikmeter, som måste ersättas, kommer att kosta 10 kr mer att förvärva. Merkostnaden på 10 kr/m sk är ett hypotetiskt värde.</p>
<p>Variabel:</p>
<p>• f_Ind(A), industrins förlust per avsatt hektar, beräknat som ett nuvärde.</p>
<h2>Förlust i sysselsättning</h2>
<p>Sysselsättningen i skogsbruket sjunker med ökad avsatt areal och det kan medföra ökad arbetslöshet med därvid ökade samhällskostnader. Bortfallet i sysselsättning beräknas, med hjälp av Plan33, i ”Svealandsbeståndet” till 28,4 timmar per avsatt hektar. Den totala lönekostnaden för friställd arbetskraft beräknas till 250 kr/tim. 75 % av den friställda arbetskraften antas bli återanställd i andra samhällssektorer till lika lön som i skogsbruket. 25 % antas bli permanent arbetslösa till en merkostnad för samhället på 10 kr/tim, d.v.s. 260 kr/tim.</p>
<p>Variabel:</p>
<p>• f_Arb(A), samhällelig förlust av minskad sysselsättning vid avsättning av A ha.</p>
<p>Slutligen kan den totala förlusten beräknas: f_Tot(A) = f_Virk(A) + f_Skatt(A) + f_Ind(A) + f_Arb(A) (9) I figur 3 nedan har värdena från (9) utritats.</p>
<p>En procentuell fördelning av delkomponenterna i den samhällelig förlusten i figur 3 kan studeras i tabell 3.</p>
<p>I tabell 3 redovisas ej den totala förlusten i skatteintäkter för samhället. Den blir 40 %, ty även förlust i sysselsättning (10,4 ´ 0,4 = 4,2) och skogsindustrins förlust (4,0 ´ 0,4 = 1,6) skall tilläggas (34,2 + 1,6 + 4,2 = 40,0)</p>
<p>I figur 3 är värdet av variabeln Vsv, det samhälleliga värdet av en förändring av virkesproduktion på skogsmarken, se uttryck (1) och (3) samt tabell 1, utritad som kurvan f_Tot(A). Saknas gör det samhälleliga värdet av den alternativa produktionen på den avsatta arealen, Vsö, se uttryck (1) och (2) samt tabell 1. Värdet på variabeln Vsö är, som tidigare påpekats, ej ännu känd. Värdet får gissas och detta demonstreras i figur 4 nedan.</p>
<p>I figur 4 har värdet på Vsö beräknats enligt formeln</p>
<p>Variabler:</p>
<p>• A, avsatt areal ha</p>
<p>• 20000, 0,1, 0,7, och 200000 är gissade konstanter.</p>
<p>Funktion (10) bygger på ett ytterst löst antagande. Vidare forskning får påvisa en bättre funktion underbyggd av empiriska data.</p>
<p>Värdet 20000 kr i (10) är intressant. Detta värde kan betraktas som samhällets värdering av den redan befintliga alternativa produktionen i en 100-procentig kommersiellt inriktad virkesproduktion. Se början av kurvan Vsö när den avsatta arealen är 0,0 ha. När den avsatta arealen ökar stiger Vsö. I början brant men lutningen på kurvan avtar med ökad avsatt areal. Den avtagande värdeökningen brukar tillskrivas åtminstone två olika fenomen, ett välfärdsekonomiskt och ett företagsekonomiskt:</p>
<p>Punkten m i figur 4 visar den optimala uppdelningen av skogsmarken. 0,5 ha bör avsättas för annan produktion och 9,5 ha kan användas för fortsatt kommersiell virkesproduktion.</p>
<p>I punkten a har den alternativa produktionen fått expandera så att den samhälleliga vinsten blir 0 kr. För samhället blir i så fall vinsten större om man låter virkesproduktionen helt bestämma markanvändningen. Se det samhälleliga värdet av mångbruk, Vsm, vid en avsatt areal av 0 ha.</p>
<h2>Skötselavsättning</h2>
<p>Vid skötselavsättning avhänder sig inte skogsbruket möjligheter att tillgodogöra sig virkesproduktionens ekonomiska avkastning. Skötseln av skogen är i detta fall inte inriktad mot maximalt nuvärde för virkesproduktionen utan skogsskötseln är inriktad mot att tillgodose krav från andra intressenter i samhället . En klassisk sådan krav består i att rennäringen vill öka omloppstiden (och därvid öka antalet gallringar) för att skapa ett gynnsamt tillstånd för lavproduktion.</p>
<p>En undersökning från 2001, i vilken undertecknad har medverkat, har beräknat den optimala sammanvägningen av skogsbruk och rennäring i Sorsele kommun, Västerbotten (Boman & Bostedt & Parks, 2001). Den refererade undersökning har handskats med mycket komplexa produktionsfunktioner för rennäring och skogsbruk, vilka ej i detalj behöver redovisas i denna studie. I stället har en mycket förenklad framställning av dessa beräkningar gjorts i nedanstående text.</p>
<p>Vid en beräkning av virkesproduktionens värde, PVvirk(t), i bestånd ”N. Norrland Renbete”, se tabell 2, redovisas fyra serier nuvärden med olika referensår, år 70, 90, 110 och 130. Se vidare figur 5 nedan.</p>
<p>För referenstidpunkterna 70, 90 och 110 inträffar den optimala slutavverkningstidpunkten vid 113 års ålder. Vid referenstidpunkten 130 år har den optimala slutavverkningstidpunkten passerats.</p>
<p>Om växttiden t förkortas eller förlängs i förhållande till 113 år kommer den företagsekonomiska förlusten för detta att bli betydande. Se figur 6 nedan.</p>
<p>Den företagsekonomiska förlusten i figur 6, Pvvirkesförlust(t) beräknas sålunda för referensår 70, 90 och 110:</p>
<p>Variabler:</p>
<p>För referensår 130 beräknas den företagsekonomiska förlusten:</p>
<p>Om företaget självmant väljer att avverka före 113 års trädålder får företaget ta kostnaderna för den tidigarelagda avverkningen. Om däremot företaget tvingas skjuta avverkningstidpunkten framåt i tiden uppstår kostnader, vilkas finansieringssätt kan vara oklar. Skall företaget stå för kostnaden eller den som tvingat fram den senarelagda avverkningen? Märk hur kostnaderna för överhållning kraftigt ökar ju äldre skogen är vid referenstidpunkten.</p>
<p>För att beräkna de samhällsekonomiska kostnaderna måste bl.a. kostnader för förlorad sysselsättning och fördyrad virkesfångst för industrin tilläggas. Dessa kostnader kan beräknas enligt den metodik som presenterades i anslutning till figur 3.</p>
<p>Om vi antar att rennäringen har intresse av betet, i form av olika lavarter på marken och på träden, kan man fråga sig hur den ekonomiska samordningen mellan skogsbruk och rennäring skall ske?</p>
<p>Från forskning om renbetets omfattning vet vi bl.a. att endast skog 80 år och äldre kan hysa de lavarter som ger ett kvalitativt gott renbete. Det betyder att skogsbruket bjuder, utan ersättningsanspråk, på renbete varje år trädens växttid överstiger 80 år ((Boman & Bostedt & Parks, 2001)).</p>
<p>Om vi gör ett hypotetiskt antagande, att renbetet ger en nettointäkt för rennäringen på 100 kr/ha och år, erhålls, med hjälp av nuvärdekalkyler till en kalkylränta på 3 %, en utveckling värden i enlighet med figur 7 nedan.</p>
<p>Sambandet mellan värdena i figur 7 kan tecknas:</p>
<p>Variabler:</p>
<p>• PVVinstRenbete(t), nuvärdet av rennäringens vinst av bete på skogsmarken då produktionen av gammelskog (80 år och äldre) avbryts vid åldern t. I denna nuvärdevinst antas rennäringen ”betala” skogsbruket för dess överhållningskostnader.</p>
<p>• PVIntäktRenbete(t), nuvärdet av rennäringens intäkter av bete på skogsmarken då produktionen av gammelskog (80 år och äldre) avbryts vid åldern t. Den årliga intäkten är i exemplet beräknad till 100 kr/ha och år.</p>
<p>Maximalt nuvärde för renbete, 1615 kr/ha, erhålls vid en växttid för skogen på 118 år. I detta fall kan rennäringen betala skogsbruket en summa på 59 kr/ha för en överhållning av (118 – 113) 5 år. Skogen kan drivas till drygt 150 år innan vinsten för rennäringen blir negativ.</p>
<p>Märk att rennäringen erhåller ”gratis” renbete från år 80 till år 113, alltså i 33 år.</p>
<p>Om man istället antar att rennäringens årliga nettointäkt från ett skogsbestånd 80 år och äldre är 300 kr/ha och år får man en värdeutveckling i enlighet med figur 8 nedan.</p>
<p>Maximalt nuvärde för renbete, 5205 kr/ha inträffar vid en beståndsålder på 129 år. I detta fall kan rennäringen ”betala” skogsbruket en summa på 489 kr/ha för en överhållning av (129–113) 16 år. Skogen kan drivas till mer än 220 år innan vinsten för rennäringen blir negativ.</p>
<p>I de hittills redovisade exemplen på samordning mellan skogsbruk och rennäring har skogen antagits vara relativt ung, 70 år. Vid denna referenstidpunkt blir nuvärdet av kostnaderna för den framtida överhållningen (=förlängning av omloppstiden) av virkesproduktionen måttliga.</p>
<p>Om vi istället står i ett 130 årigt bestånd blir bilden en annan. Virkesförrådet har ökat från 122 m3sk/ha till 299 m3sk/ha och diametern från 15,7 till 24,4 cm. Ett virkestätare, grövre och värdefullare bestånd kostar mycket mer att överhålla. Om rennäringen vill utnyttja betet ytterligare en tid kommer detta att kosta relativt stora summor.</p>
<p>Vid en förväntad intäkt av renbete på 300 kr/ha och år finns ingen ekonomisk möjlighet att kompensera skogsbrukets överhållningskostnader. Först vid betydligt högre intäkter av bete är detta möjligt. Vid en hypotetisk intäkt på 500 kr/ha och år erhålls värden enligt figur 10 nedan.</p>
<h2>Intäkt renbete: 500 kr/ha och år</h2>
<p>En intäkt av renbete på 500 kr/ha och år ger rennäringen möjlighet att kompensera skogsbruket för överhållningskostnader i ca.15 år.</p>
<p>Det är uppenbart att skogsbrukets överhållningskostnader blir högre med ökad ålder på bestånden. Lika uppenbart ökar svårigheterna för rennäringen att med egna ekonomiska medel konkurrera med skogsbruket om markanvändningen. Det torde dessutom vara tveksamt om värdet av den årliga nettointäkten (under många år) av betestillgången på en hektar skogsmark skulle uppgå till flera hundra kronor.</p>
<h2>Diskussion</h2>
<p>I denna mycket begränsade studie har författaren försökt påvisa möjligheter att beräkna de samhällsekonomiska kostnader som är förknippade med mångbruk på skogsmark. Därvid har kalkylprogrammet Plan33 använts.</p>
<p>Ett stort problem för forskningen att lösa består i att bestämma de samhälleliga intäkter och kostnader som den alternativa produktionen i mångbruket av skogsmarken genererar. Nuvärdet av dessa intäkter minus kostnader utgör en skattning av det samhälleliga värdet. Tyvärr kan många av dessa värden ej härledas från någon marknad. Därför måste exempelvis s.k. CV-metoder och närbesläktade metoder, vilka kan skatta värdet av icke marknadsprissatta nyttor, användas.</p>
<p>I väntan på undersökningar eller forskningsresultat som ger en klarare bild av hur exempelvis vanliga människor bedömer värdet av reservatsavsättningar, skogsskötsel som skapar estetiska miljöer, avsättningar som bevarar hotade arter m.m. får olika typer av beslutsfattare i sina beslutsunderlag nöja sig med de kostnader för mångbruk som för närvarande kan beräknas för virkesproduktion, industri och sysselsättning.</p>
<p>Plan33 kan användas för att framräkna och grafiskt redovisa kostnader för virkesproduktion, industri och sysselsättning för i stort sett alla beståndstyper på den statligt ägda marken. Se exemplen i figur 3, 7 och 8. Tekniskt kan Plan33 kopplas ihop med befintliga databaser och snabbt göra behövliga kalkyler för att bistå skogliga beslutsfattare på lokal nivå.</p>
<h2>Referenser</h2>
<p>Boman M. & Bostedt, G. & Parks P.J. 2001. Integrating Forestry and Reindeer Husbandry in Northern Sweden – A Discrete Time Application. Sveriges lantbruksuniversitet, Institutionen för skogsekonomi, Arbetsrapport 308. . Umeå.</p>
<p>Boman, L. & Mattsson, & J. Fransson, & P. Gong. 2001. Naturturism i Norrlands inland och fjälltrakter – Deskriptiva resultat från en fallstudie. Sveriges lantbruksuniversitet, Institutionen för skogsekonomi, Arbetsrapport 302, Umeå</p>
<p>Ekvall, H. 2001. Plan33 – ett verktyg för ekonomisk analys av skogsbruksföretagets virkesproduktion. Sveriges lantbruksuniversitet, Institutionen för skogsekonomi, Rapport 123, SLU. Umeå</p>
<p>Israelsson, T. 1998. Värdering av intrång vid riksintressen – en förstudie. Sveriges lantbruksuniversitet, Institutionen för skogsekonomi, Arbetsrapport 253, Umeå</p>
<p>Sveriges lantbruksuniversitet, Institutionen för skogsekonomi, Dissertation no 26, Umeå</p>
<p>Skogsstatistisk årsbok. 1997.  Skogsstyrelsen och Statistiska Centralbyrån. Virkespriser t.o.m. september 2001. 2001.  Skogsbrukets datacentral och Skogsstyrelsen.</p>
<h2>Bilaga 6</h2>
<h2>Teknikupphandling inom skogsbruket</h2>
<p>Underlag till utredningen  Förvaltning av statligt ägd skogsmark, (Dir 2000:60) avseende ”föredömlig skogsförvaltning”. Underlaget behandlar teknikupphandling, som en möjlig metod för staten att handla upp spetsprodukter för att gynna nya produkter och tjänster</p>
<p>Egil Öfverholm, Statens Energiverk</p>
<h2>Vad är teknikupphandling?</h2>
<p>Traditionell teknikupphandling handlar om att tillfredsställa ett visst definierat behov med hjälp av en förbättrad eller helt ny produkt. (Produkt används här också med betydelsen system eller processer). En beställare försöker skynda på utvecklingen i önskad riktning genom att utfästa framtida köp av något som ännu inte finns.</p>
<p>Statsmakterna i olika länder har traditionellt varit mycket flitiga som teknikupphandlare. Så omfattar t.ex. beställningarna till försvarsindustrin ofta även sådan utrustning, som ännu inte sett dagens ljus. Rymdindustrin har i mycket följt samma långsiktiga mönster och arbetat i nära kontakt med krävande beställare.</p>
<p>Försvars- och rymdindustrin, har t.ex. via teknikupphandling, drivit på utvecklingen att klara av att lagra stora datamängder på liten volym med minimal vikt. Detta i sin tur har betytt mycket också för de civila tillämpningarna av datatekniken. Även Sverige har en lång och rik tradition av teknikupphandling. Malmbanan krävde t ex den dittills mest omfattande elektrifiering som någonsin kommit ifråga för en järnväg. Det första kärnkraftsprogrammet, likströmskabeln till Gotland, snabbtåget X 2000 samt telefonsystem grundade på krav från Televerket är ytterligare exempel på upphandlingar där funktionskrav ställts av beställaren. Detta har i sin tur ofta blivit inledningen till omfattande utvecklingsarbeten tillsammans med leverantörerna.</p>
<p>Teknikupphandling har visat sig vara ett kraftfullt instrument. Det mest uttalade exemplet är försvarsindustrin. Staten beställer vapensystem som inte existerar – för leverans långt in i framtiden. Uttryckt i generella termer använder staten sitt eget framtida behov som teknikpolitiskt instrument. För ASEA och Ericsson har statens teknikupphandlingar haft stor betydelse.</p>
<p>För industrin får teknikupphandling betydelse genom att ”marknaden ” (företrädd av beställare) tydligt pekar ut produkter som efterfrågas. De slipper utveckla produkter som kanske inte alls blir efterfrågade. Den andra fördelen är att beställaren ställer funktionskrav, dvs. krav på en så överordnad nivå att industrin själv kan optimera produkten med hänsyn till tillverkningsprocessens krav. Exempelvis ställer man krav på ett kylskåp i form av insatt energi per liter innervolym. Företaget har då full frihet att satsa antingen på mer isolering eller på att förbättra kompressorns prestanda.</p>
<h2>Teknikupphandlingen förändras</h2>
<p>Sedan 1998 har teknikupphandling tillämpats på ett nytt sätt, som en del av det statliga energiprogrammet. Teknikupphandling användes ursprungligen av en kunnig köpare, oftast staten, som riktade sig till några få leverantörer. Detta fungerade och fungerar fortfarande bra för produktutveckling i relation mellan kunniga marknadsaktörer. För marknader där det inte finns en köpare som kan göra egna upphandlingar har teknikupphandling som metod utvecklats och fått effekter som sannolikt aldrig annars hade inträffat. Eller inträffat med flera års fördröjning.</p>
<p>Idag gör leverantörer marknadsundersökningar för att finna intresserade kunder och intresserade kunder söker finna bättre produkter. Men det är inte alltid som dessa båda parter finner varandra. I teknikupphandlingen organiseras samverkan mellan de mera inflytelserika kunderna genom att de samverkar i en beställargrupp. Dessa gör ett förfrågningsunderlag och upphandlar. På så sätt skapas en samlad efterfrågan med gemensamma krav.</p>
<p>Teknikupphandling för effektivare energianvändning har med framgång nyttjats i Sverige och i USA för produkter på massmarknader och som instrument för att fokusera produktutvecklingen till angelägna produktfunktioner. Metoden har också använts i internationellt samordnade upphandlingar för t.ex. motorer och kopiatorer. I de flesta fall blir en internationell samordning en nödvändighet eftersom den svenska marknaden är liten.</p>
<p>Förstudie</p>
<p>Beställargrupp</p>
<p>Kravspecifikation</p>
<p>Anbudsförfarande & upphandling</p>
<p>Spridning</p>
<p>Utvärdering</p>
<p>Olika faser i teknikupphandling. Beroende på förutsättningar kan det ta allt från ett flera år.</p>
<p>Den här sortens teknikupphandling bedrivs i dag av Statens energimyndighet och LIP-kansliet (Lokala Investerings Program) i Stockholm. Tidigare har också Miljöteknikdelegationen bedrivit teknikupphandling.</p>
<h2>Statens roll</h2>
<p>Företagens konkurrensförmåga utnyttjas både för att få bättre produkter och bättre priser. Statligt stöd skall inte riktas till enskilda producenter utan till att påverka marknaden, samt för att samordna och initiera upphandlingar inom angelägna områden. Stödet skall ges till köparen för att denna skall påverka leverantören. De samlade köparnas intresse för bättre produkter skall utnyttjas för att få leverantörerna intresserade.</p>
<p>Efterfrågan på marknaden erhålles genom att viktiga kunder sluter sig samman och uttrycker sina krav. Detta kan ske med eller utan stöd av centrala instanser. Det finns ofta behov av en stödjande part, som träder in i arbetet som ”katalysator” och inte har något eget vinstintresse, för att processen skall fungera. När det gäller miljökrav, energieffektivisering etc. är det egentligen bara staten, förutom de enskilda konsumenterna som har ett intresse att ställa krav. Staten kan medverka till att kraven ställs, upphandlingen administreras och att produkterna får fäste på marknaden.</p>
<p>Många företag är beredda att ta fram nyare och bättre produkter och har överlägset kunnande om hur man skall göra. De behöver bara utmaningen och motivationen att koncentrera sina egna utvecklingsresurser. Det viktiga är att det finns en efterfrågan. Den kan staten stödja genom att tillskapa en beställargrupp.</p>
<p>Erfarenheter</p>
<p>Marknadens hittills bästa produkter kan förbättras väsentligt ur energisynpunkt. Som regel kan förbättringar på 10-30 procent (ofta mer) i prestanda åstadkommas om bara efterfrågan förväntas ge så stora volymer att företagets utvecklingskostnader kan försvaras.</p>
<p>Det tar tid och resurser att skapa en beställargrupp. Internationell samverkan på beställarsidan blir allt viktigare i takt med att företagen blir mer multinationella. Då blir det ännu mer tidskrävande att hitta intressanta beställargrupper. Vill staten vara teknikdrivande och påskynda utvecklingen mot bättre produkter och tjänster behövs resurser för teknikupphandling inom olika områden. Teknikupphandling kan också vara näringspolitiskt intressant då det stimulerar svenska företag att ta fram spetsprodukter vilket kan ge konkurrensfördelar. Det är dock nödvändigt och viktigt att upphandlingen görs i internationell konkurrens.</p>
<p>Teknikupphandling kan vara ett kraftfullt medel för att påverka marknader. Exempelvis har högfrekvensdon till lysrörsarmaturer i stort sett slagit ut den gamla tekniken på marknaden. Dessa produkter hade sannolikt aldrig kommit fram om inte teknikupphandling hade initierats och genomförts. I detta exempel har upphandlingen inkluderat en relativt stor ”nollserie” och följts upp med informationsaktiviteter. Information är ofta nödvändig för att få marknadsgenomslag och bör därför ses som en del i näringspolitiken.</p>
<p>Försäljningsutveckling av HF don illustreras som staplar. Pilen överst i diagrammet visar den totala marknaden för don. Teknikupphandlingen påbörjades 1991 och därefter gavs bidrag till nollserie under tre år (blå färg).</p>
<h2>Problem och möjligheter för skogsbruket</h2>
<p>Här berörs endast sådant som kan komma ifråga för teknikupphandling. Bland miljöproblemen kan nämnas markskador i samband med skogsavverkning och transporter, koldioxidutsläpp från maskiner och transportfordon samt hantering av grenar och toppar.</p>
<p>Markskadornas omfattning i Sverige är stora. Konsekvenserna kan t.ex. bestå av skador på annan växtlighet och kvarvarande bestånd, påverkan på vattenföring, jordkompaktion, inkörsportar för skadegörare. Dessutom uppstår visuella effekter som har en okänd kostnad.</p>
<p>Markbelastningen från arbets- och transportfordon kan minskas genom bredare däck, men då ökar samtidigt den belastande ytan och det i sin tur kan leda till minskad framkomlighet. Det är möjligt att även andra lösningar kan finnas. Teknikupphandling eller tekniktävling kan visa på sådana.</p>
<p>Den ökade mekaniseringen av skogsbruket leder möjligen till ökad bränsleförbrukning. Det finns definitivt möjligheter att effektivisera de aktuella maskinernas bränsleförbrukning. En förutsättning är dock att standardiserade mätmetoder finns. Sådana saknas idag och behöver utvecklas. Under förutsättning att mätmetoder tas fram skulle en teknikupphandling med krav på mindre bränsleåtgång kunna påbörjas.</p>
<p>Vad kan teknikupphandling användas till?</p>
<p>Förutsättningarna för teknikupphandling är att det finns ett definierbart problem och att uppställda krav kan verifieras med en mätmetod som är accepterad av både beställare och leverantör. Dessutom behöver beställarna ett incitament och en ”lead buyer” som kan ta på sig projektledarrollen. Incitamentet kan bestå i förväntade krav från statliga beställare (energi, miljö, ergonomi etc.) eller höjda krav på avkastning.</p>
<p>Exempel på möjliga upphandlingar inom skogsbruket är:</p>
<p>• Skördare: för att få bättre oljekvalitet i skördarnas hydraulsystem</p>
<p>• Skördare och transportfordon: för att åstadkomma minskad bränsleförbrukning (även mätmetoder behöver tas fram då detta för närvarande saknas)</p>
<p>• Skördare: bättre ergonomi vid manövrering och mindre energiåtgång (idag krävs t.ex. många olika handrörelser för att genomföra skördning och bearbetning).</p>
<p>• Skördare och markberedare: Mindre markpåverkan</p>
<p>• Planeringshjälpmedel: standardiserat data/ informationssystem för hela avverkningsprocessen, för att åstadkomma optimal sönderdelning av stockarna minimala transportvägar</p>
<p>• Upphandling av hela systemet: trädfällning, bearbetning och transport ur effektivitets- och miljösynpunkt.</p>
<h2>Aktörer på marknaden</h2>
<p>Staten, andra skogsägare, entreprenörer och maskintillverkare är de viktigaste aktörerna.</p>
<p>Staten skall enligt utredningsdirektiven sköta skogen på ett föredömligt sätt, bl.a. innebär det att staten skall gå före i teknikutvecklingen. Staten äger 18 procent av skogen och mer än hälften av avverkningen sköts av entreprenörer.</p>
<p>LRF har uttryckt en beredvillighet att skynda på teknikutvecklingen. Flera bolag samarbetar redan nu med tillverkare av maskiner. Den internationella konkurrenssituationen medverkar till skogsägarnas krav på teknikutveckling ökar.</p>
<p>Entreprenörerna handlar upp utrustning och blir således en viktig aktör när det blir fråga om teknikupphandling. Skogsmaskinägarna samverkar i en grupp inom SkogForsk, TSG, tekniska samverkansgruppen, där bl. a Sveaskog deltar.</p>
<p>Tillverkare av skogsmaskiner finns till stor del utomlands. Exempel på stora maskintillverkare är Timberjack (ägs av John Deere), Partek som tillverkar Valmet (Finland) och Caterpillar (USA). Den nordiska marknaden är viktig för åtminstone Partek och Timberjack, men de agerar på hela världsmarknaden och de nordiska kraven väger därför inte lika tungt som när företagen finns ”på hemmaplan”. Världsmarknaden för skördare och skotare är ca 2500 maskiner per år. Även om den svenska marknaden är relativt liten bör den ändå vara intressant för tillverkare av skogsmaskiner, eftersom svenskarna länge drivit på den tekniska utvecklingen. Vi har förutsättning att bli en viktig testmarknad för tillverkarna.</p>
<p>För att få tyngd bakom en teknikupphandling är det viktigt att få en så stor och kvalificerad beställargrupp som möjligt. Finland ligger liksom vi långt framme när det gäller tekniken. Den finska staten har dock endast en liten andel maskiner för egen avverkning. De flesta maskinerna ägs av entreprenörer. Däremot kan det vara intressant med det privata eller bolagsägda skogsbruket i Finland, de anses ligga långt fram när det gäller teknikutveckling. Även de Baltiska länderna kan vara intressanta.</p>
<p>TSG-gruppen försöker med hjälp av SkogForsk ta fram krav på bland annat skogsmaskiner. Den gruppen skulle kunna samordna en beställargrupp och staten skulle i samband med det kunna spela en roll som initiativtagare och finansiär av själva teknikupphandlingen. TSG-gruppen sitter på den nödvändiga kunskapen och företräder en majoritet av användarna. Den har också ett gott samarbete med tillverkarna.</p>
<p>Vad som krävs är resurser för projektledning, utveckling av mätmetoder, framtagning kravspecifikationer, mätning och eventuellt stöd till provserie. Sannolikt behöver staten stå för huvuddelen av dessa kostnader.</p>
<h2>Teknikutvecklingen</h2>
<p>Under 1970- och 1980-talet skedde en omfattande mekanisering inom skogsbruket. Sverige var och är en av de ledande länderna inom detta fält. 1990-talet präglades av en förfining av tekniken. För att driva tekniken vidare är det dock viktigt att prototyper kan utvecklas av tillverkarna och prövas av användarna. Ett problem är dock att en stor del av skogsmaskinerna ägs av många små entreprenörer. Dessa vill inte utan vidare ta på sig risken av att pröva prototyper. Upphandling av prototyper kan mycket väl ingå som en del i en teknikupphandling.</p>
<h2>Slutsats</h2>
<p>Det finns både problem och möjligheter för skogsavverkning, bearbetning och transport där teknikupphandling skulle kunna vara ett effektivt instrument. Ett möjligt hinder är att en stor del av den statliga skogsavverkningen sköts per entreprenad. Visserligen har staten därigenom svårigheter att ställa direkta krav på upphandling av skogsmaskiner, men vissa krav bör dock kunna ställas vid upphandling av entreprenörer under förutsättning att EU:s konkurrenslagar beaktas. Det borde också ge enskilda entreprenörer en möjlighet att ligga i teknikutvecklingens framkant.</p>
<p>Ytterligare en möjlighet är att staten via Sveaskog utnyttjar sitt medlemskap i TSG gruppen (sammanslutning av maskinägare) vid SkogForsk för att driva på teknikupphandling. Särskilda resurser behövs även för en sådan insats.</p>
<h2>Källor:</h2>
<p>Intervju med Magnus Thor, SkogForsk</p>
<p>Beställarnas krav styr utvecklingen, en studie om teknikupphandling NUTEK</p>
<h2>Bilaga 7</h2>
<h2>Analys av betydelsen av statligt skogsägande för landets köpsågverk kopplat till sysselsättningen Inledning</h2>
<h2>Uppdraget</h2>
<p>”Uppdraget består i att analysera betydelsen av statligt skogsägande för landets köpsågverk kopplat till sysselsättningen, särskilt i Norrlands inland.”</p>
<p>Enligt uppdragsbeskrivningen skall belägenhet, storlek och råvarubehov för köpsågverken tas upp, liksom huvudsaklig produktion, virkesbehov och inköpsorganisation. Dessutom skall statens skogsinnehavs betydelse för köpsågverken diskuteras i form av tillgång på virkesråvara och det statliga skogsinnehavets betydelse vad gäller sysselsättningen i Norrlands inland kopplat till sågverksindustrin. Slutligen ingår i uppdraget att eventuellt lämna förslag till organisation för försörjning av sågverken med virke.</p>
<p>Vi har valt att geografiskt begränsa undersökningen till köpsågverk, som ej är belägna vid någon kustkommun i Norrbottens, Västerbottens, Västernorrlands, Jämtlands eller Gävleborgs län. Dessutom inräknas de nordligaste kommunerna i Dalarnas län, Älvdalen, Malung, och Mora samt Torsby i Värmlands län. Den gemensamma nämnaren för dessa köpsågverk är att de är belägna i skogsbygder norr om Mälardalen. I allmänhet är det även fråga om orter med en svag arbetsmarknadsutveckling.</p>
<p>Uppdraget har utförts av Mårten Hugosson, Anders Roos och Jakob Staland vid Institutionen för Skogens Produkter och Marknader vid Sveriges lantbruksuniversitet. Även andra medarbetare vid institutionen har bidragit med mindre insatser. En speciell analys av de sysselsättningsmässiga effekterna av nedläggning av inlandssågverken har också gjorts av NUTEK. Arbetet bifogas till denna rapport.</p>
<p>Arbetet har bland annat omfattat framställning av grundläggande uppgifter om sågverken främst med hjälp av datamaterial från Sågverksinventeringen 2000 som regelbundet sammanställs av institutionen. Materialet har också bearbetats och jämförelser har gjorts mellan inlandssågverken i Norrlands inland och andra sågverk. Vi har också gjort litteraturstudier över rapporter om den svenska sågverksnäringen. Slutligen har vi kontaktat sågverken och samtalat med andra personer med speciell kunskap i frågan.</p>
<p>Följande kapitel innehåller en kortfattad beskrivning över hela landets sågverksnäring år 2000. Därefter följer en beskrivning av de enskilda inlandssågverken. Sågverkens betydelse för sysselsättningen och statsskogsinnehavets betydelse för de olika sågverken tas upp.</p>
<h2>2. Sveriges sågverksindustri år 2000</h2>
<p>De svenska sågverkens produktion år 2000 blev rekordstor, cirka 16,4 milj. m (se figur 1). Den dominerande delen, 97%, av sågverksproduktionen sker i sågverk med en produktion över 5000 m . Sågverkssektorn är dessutom nästan enbart , till 98%, inriktad på barrproduktion.</p>
<p>Enligt sågverksinventeringen fanns 245 sågverk med en produktion över 5000 m , vilket betyder att 61 sågverk har minskat produktionen eller lagt ned under femårsperioden. Antalet sågverk med en produktion över 100 000 m har ökat under perioden medan sågverk med en lägre produktion har minskat i antal.</p>
<p>Köpsågverken dominerar starkt över de andra ägarkategorierna, bolagssågar och sågar ägda av Skogsägarföreningar, visas i tabell 1. Fördelningen i riket av antal och produktion samt varje kategoris medelstorlek</p>
<p>Totalt sågades 33,8 milj. m barrtimmer fub, 43% tall och 57% gran. Nytt för inventeringen år 2000 var att några sågverk (61 sågverk) har börjat specialisera sig på endast ett trädslag, tall eller gran. Anskaffningssätt visas i tabell 2.</p>
<p>Importen har ökat kraftigt från en initialt mycket låg andel, från 1,1% till 7,9%. För köpsågverken dominerar leveransvirket i råvaruanskaffningen, medan avverkningen från egna skogar förståeligt nog var mycket blygsam.</p>
<h2>Köpsågverken i Norrlands Inland</h2>
<p>Nedan beskrivs inlandssågverken lite närmare. Där så ansetts lämpligt jämför vi inlandssågverken dels med övriga köpsågverk i Sverige, som ej är belägna i inlandet, samt med en sammanslagen kategori av sågar ägda av bolag eller skogsägarrörelse, vilka kan vara belägna både inom och utanför den aktuella geografiska avgränsningen. Geografiska läget för inlandssågverken visas i bilaga 1. Preliminära kartor över det skogliga skogsinnehavet visas i bilagor 2-4.</p>
<p>Produktion</p>
<p>Grundläggande uppgifter om antal sågverk och genomsnittlig produktion per sågverk redovisas i tabell 3.</p>
<p>Vårt urval av inlandssågverken fördelas länsvis på följande sätt (Tabell 4). (Källa: Sågverksinventeringen)</p>
<p>Produktionsklasser</p>
<p>Fördelningen på produktionsklasser av såväl antal som volym visas i tabell 5 och 6. (procent inom parentes)</p>
<p>Företagen</p>
<p>Av de totalt 37 inlandssågverken tillhör 13 koncerner, d.v.s. företag som äger flera anläggningar. Bland dessa trämekaniska företag återfinns:</p>
<p>• Camfore med fyra anläggningar i Jämtland och Västerbotten. Total produktion: 284 t m</p>
<p>• Moelven med två anläggningar i Värmland. Total produktion: 207 t m .</p>
<p>Övriga företag är Akila, Backe, Jämtlamell, Lundbergs Trä, Martinsons Trä AB och Scaninge Timber AB. En stor del av sågverken, 23 sågverk, tillhör inte någon koncern utan fungerar som oberoende enheter.</p>
<p>Vidare finns sex sågverk inom området som ägs av skogsägar-föreningar eller bolag. Deras totala produktion uppgick till 708 t m – deras betydelse är med andra ord relativt liten i förhållande till köpsågverken i inlandet. I inlandet står köpsågverken för 74% av den totala produktionen medan motsvarande andel för landet i sin helhet är 66%.</p>
<p>Biprodukter</p>
<p>Förutom sågade trävaror med olika grad av vidareförädling produceras även bisortiment. Deras definitioner och kvantiteter framgår av tabell 7.</p>
<p>I jämförelse med riksgenomsnittet går en större andel av inlandssågarnas biprodukter till skivindustrin och den egna bränsleförsörjningen, men mindre andelar till massaindustrin och bränslemarknaden. Massaindustrin är trots detta den största köparen. Orsaken till skillnaderna kan vara att inlandssågverken i allmänhet är belägna på längre avstånd från de stora skogsindustrierna som förbrukar flis och spån till massaframställning och från befolkningscentra dit efterfrågan på skogsbränslen är koncentrerad.</p>
<p>Förädlade bränslen framställs vid några enstaka anläggningar. Briketter tillverkas på Siljans sågverk i Mora och Moelven, Notnäs i Torsby. Pellettillverkning finns hos Jämtlamell i Stugun, Jämtland.</p>
<p>Torkning</p>
<p>Inlandssågverken torkar sin produktion i högre omfattning än övriga kategorier: 18% torkas ned till fuktkvot 12 och 6% till fuktkvot 6. Motsvarande siffror för övriga köpsågverk är 11% respektive 2%, och för Bolags/Skogsägarföreningsägda sågverk 12% respektive 3%. Den torkade andelen ökar hela tiden vilket också innebär att förädlingsvärdet ökar.</p>
<p>Vidareförädling</p>
<p>Vidareförädling omfattar de processer som vidtas efter sågning och reguljär nedtorkning. Den kan vara av enkel art, exempelvis hyvling. Det kan även vara mer avancerad som komponenttillverkning till hus- eller möbelindustri hållfasthetssortering eller framställning av limträ.</p>
<p>Vidarförädlingen får anses hög för inlandssågverken 62%, att jämföra med 74% för övriga köpsågverk och endast 37% för andra ägarkategorier. Den första skillnaden beror till stor del på skillnader i virkeskvalité. De vanligaste vidareförädlingsformerna är hyvling och extra nedtorkning. Andra vidareförädlingar är exaktkapning, hållfasthetssortering, förädling för snickeri- eller möbeltillverkning, emballageproduktion, skarvning, limträtillverkning, limfog, impregnering målning eller annan förädling. Vidareförädlad andel har ökar trendmässigt under senare år.</p>
<p>Sågutbyte</p>
<p>Sågutbytet är i medeltal 45,6%. Motsvarande för övriga köpsågverk är 47,0% och för bolag/skogsägarägda sågverk 45,2%. Det kan synas att dessa skillnader är obetydliga men det bör påpekas att varje enskild procent spelar mycket stor roll för det enskilda sågverkets lönsamhet. I allmänhet har stora anläggningar ett lägre sågutbyte. Det relativt låga utbytet för inlandssågverken kan hänga delvis förklaras med att anläggningarna är relativt stora samt att formen hos det lokala virket.</p>
<p>Virkesanskaffning</p>
<p>Total virkesanskaffning uppgick till 4529 tm fub, nästan uteslutande barr. Granandelen är 53%. För landet i sin helhet är motsvarande siffra 59%. Av de 37 sågverken var två specialiserade på tall och sex på gran, totalt 8 (22%) trädslagsrena sågverk.</p>
<p>Olika sätt att organisera för virkesanskaffningen framgår av figur 2 och figur 3 samt tabell 8. Man kan utläsa att inlandssågverken i större utsträckning är beroende av leveransvirke än andra kategorier. Större dominerande markägare finns i dessa områden i jämförelse med trakterna där övriga köpsågverk är belägna dvs. i södra Sverige eller närmare kusten. De senare begagnar sig till större del av såväl importvirke som rotposter medan den stora andelen åtkomst från egen skog i kategorin skogsägarföreningar/bolag enbart avspeglar bolagens stora skogsinnehav.</p>
<p>Råvara import 1</p>
<p>Råvara avverkning</p>
<p>Råvara egen skog</p>
<p>Råvara leverans (Källa: SÅGAB:s hemsida, februari 2002. http://www.sagab.se/ravara.html)</p>
<p>De statliga skogsförvaltarna svarar för ca 12 procent av köpsågverkens totala råvarubehov i de undersökta länen.</p>
<p>Statens betydelse som råvaruleverantör är störst i Norrbottens län (AB Krekula & Lauri Såg, AB Älvsbyhus, Enbuske AB, Lundbergs Trä AB, Norrfoc Såg AB). I Västerbottens län ökar beroendet av statlig råvara ju längre västerut sågverken är belägna, vilket beror på att staten är den enskilt största skogsägaren i området (Dorotea Såg AB, Hällnäs Såg AB, Sorsele Trä AB).</p>
<p>Köpsågverkens råvaruanskaffningen per län och uppdelat på trädslag redovisas i tabell 7.</p>
<p>Motsvarande uppdelning på anskaffningssätt visas i tabell 10.</p>
<p>Timrets fördelning på kvalitetsklasser i Norra Sverige (även kustlandet) visas i figur 5. (Källa SÅGAB:s hemsida, februari 2002, http://www.sagab.se/ravara.html</p>
<p>Export</p>
<p>Inlandssågarnas exportandel år 2000 var 60%, vilket är ungefär i nivå med övriga köpsågverk. Exportandelen för sågverken som är ägda av skogsbolag eller skogsägarföreningar var drygt 70%.</p>
<p>Leverans</p>
<p>Leveransernas fördelning på olika kategorier redovisas i tabell 11.</p>
<p>IT-tillämpning</p>
<p>Omkring 60% av sågverken har tillgång till e-post och en lika stor andel har en hemsida för företaget. Det är i nivå med övriga köpsågverk men lägre än för de större bolagen och skogsägarägda sågverken. Endast ett inlandssågverk tillämpade e-handel år 2000. Siffrorna bekräftar tidigare erfarenheter att introduktionen av e-handel är sannolikast för större skogsföretag med mer betydande resurser och stora volymer.</p>
<p>Utlastning</p>
<p>Knappt hälften, 41%, av sågverken har utlastning mot järnväg. Motsvarande siffra för övriga köpsågverk är 23% och för bolag- och skogsägarföreningar, 58%. Av förklarliga orsaker förekommer inte utlastning mot båt. För hela landet skedde 9% av utlastningen mot båt.</p>
<p>Sysselsättning</p>
<p>Sågverken i inlandet sysselsatte 1 697 personer. Kvinnoandelen var låg, 6%. Utbildningen var lägre bland de anställda inom inlandssågverken än för andra grupper av sågverk, 2% var akademiker och 11% av de anställda hade någon form av eftergymnasial eller yrkesutbildning.</p>
<p>De anställda i inlandssågverken redovisas i tabell 12.</p>
<p>Arbetsproduktiviteten var något högre än för köpsågverken i allmänhet men lägre i jämförelse med bolagssågar eller skogsägarföreningsägda sågar. Skillnaderna kan delvis förklaras med att köpsågverken utför flera vidareförädlande moment, vilket givetvis kräver en större arbetsinsats.</p>
<p>Arbetet fördelades på följande huvudsakliga arbetsmoment: Råvaruhantering 2%, timmerhantering 6%, sågning 22%, råsortering 13%, torkning/justering/lastning 40%, förädling 9%, försäljning 5%, a administration 13%, underhåll 10%. Andelarna av köpta tjänster är låg. Man bör dock påpeka att dessa uppgifter om arbetsåtgång kan vara behäftade med viss osäkerhet.</p>
<p>Utveckling sedan 1995</p>
<p>Ett sammandrag av strukturen bland sågverken 1995 visas i tabell 13.</p>
<p>Antalet sågverk har minskat kraftigt, med 17 stycken, från 53 till 37. Produktionen har ökat som för övriga regioner. Storleksra-tionaliseringarna har genomdrivits minst lika kraftigt som för branschen i övrigt. Medelsågverket i norra Sveriges inland är numer 56 t m mot 37 t m3 år 1995. Även andelen vidareförädling av total pro-duktion har ökat från 44 % till 62%.</p>
<p>Enligt uppgifterna i sågverksinventeringen skulle sysselsättningen i inlandssågverken varit i stort sett oförändrad över perioden, knappt 1 700 anställda. Siffran kan förefalla oväntad och kan eventuellt bero på otillförlitliga uppgifter från sågverken. Å andra sidan talar en ökad produktion och högre andel vidareförädling för att arbetsbehovet också kan ha ökat.</p>
<p>Branschens utveckling</p>
<p>Svårigheterna inom svensk trämekanisk industri, framför allt sågverksnäringen, finns bl.a. beskrivna i ECE/FAO (2001) och Sandberg (2001). Det är fråga om en starkt exportberoende industri. Teknologin är mogen och hindren är inte stora för nya aktörer och länder att gå in på marknaden, åtminstone inte när det gäller bulksegmenten.</p>
<p>Dessutom innebär en åldrande befolkning i importländerna i Europa och Japan att efterfrågan kan förhålla sig ganska plan. Inte heller råvarutillgången utgör någon flaskhals i det avseendet – skogstillgångarna ökar i de flesta länder i närområdet. Följden är en ökad konkurrens på våra främsta marknader både från andra skogsnationer men också från andra material. Branschen har därför brottats med lönsamhetsproblem unders senare år.</p>
<p>På samma sätt som för verkstadsindustrin går utvecklingen mot mer integrerade värdekedjor med omfattande samarbete och utvecklingsverksamhet, som i och för sig inte behöver betyda gemensamt ägande. Köparna – byggindustri, byggvaruhus, industrier – vill ha starka leverantörer, som förmår utveckla produkterna och kan uppfylla olika krav som ursprungligen uppstår av slutkonsu-menternas val. Dessutom ökar kraven på:</p>
<p>• Mer standardiserade komponenter som möjliggör att stordriftsfördelar kan kombineras med kundanpassning ”modularisering”.</p>
<p>• Systemlösningar som minskar arbetsbehovet hos användarledet.</p>
<p>• Kostnadseffektiva flöden – miniimera de ”sju dödssynderna” ur ett flödesekonomiskt perspektiv: Defekter, överproduktion, onödigt lager, onödiga bearbetningsmoment, onödiga transporter, onödig förflyttning av personal, väntetider och produktionsstopp. För att lyckas med detta gäller det att öka processtänkandet, få enheterna att kommunicera bättre samtidigt som man undviker att omorganisera ihjäl sig.</p>
<p>• Marknadskunskap som möjliggör en gemensam produktutveckling. Det räcker inte med att veta hur konsumenten tycker och tänker – man måste dessutom kunna påverka attityder och beteenden.</p>
<p>• Leveranssäkerhet,  Just-In-Time. Möjligen kan e-handel bli en konkurrensmöjlighet i framtiden. Men för detta krävs anpassningar i distributionsleden och mer standardiseringar av rutiner.</p>
<p>• Företagen måste också kunna skräddarsy produkter för stora industriella kunder.</p>
<p>• Vidare bör man använda certifieringsinstrumentet och miljöargumenten på rätt sätt. Grunden är att det måste finnas substans bakom begreppet – kunderna är välinformerade och skeptiska. Men sen måste man inse hur miljöargumentet fungerar i marknadskommunikationen. Man måste också balansera eventuella certifieringsmärken mot det egna varumärket.</p>
<p>Utvecklingen mot starka globaliserade företag som föredrar internationella underleverantörer finns även inom träbranschen. IKEA, stora byggvaruhandlar och andra multinationella företag som använder trä i sin logistik blir mindre intresserade av små enheter med begränsade resurser för utveckling och med liten flexibilitet. Det kommer givetvis att finnas plats för mindre producenter även i framtiden. Deras produktion måste emellertid ha ett stort kunskapsinnehåll, vara tydligt nischinriktad mot en marknad med få alternativa leverantörer och/eller bygga på en trogen kundkrets.</p>
<p>I en jämförelse med trämekanisk industri i Finland (Sandberg 2001) framgick att strukturomvandlingen där har gått längre. De fem största företagen i Finland står för 60% av produktionen, medan motsvarande siffra för Sverige är 29%. I allmänhet har de finska företagen en effektivare produktion och en bättre marknadsföring och distribution. Det senare möjligen en konsekvens av större och mer resursstarka enheter i vårt östra grannland. Man kan också tillägga att marknadsforskningen i Sverige har varit svag och fragmenterad medan den har en 40-årig tradition i Finland. Många studenter som specialiserat sig på marknadsfrågor i studier och avhandlingsarbete har snabbt gått vidare till nyckelpositioner inom trämekanisk industri och branschorganisationer.</p>
<p>Flera av de processer som nämnts ovan pågår också bland inlandssågverken, ibland på oväntade sätt. Sågverken i Stensele och Sorsele kommer att tillsammans med Hortlaxhus i Piteå att producera hus och inredningar för den Japanska marknaden. Ett japanskt företag, Fresia, har nyligen köpt träindustrierna och kommer att koordinera produktionen med speciellt fokus på den japanska marknaden.</p>
<h2>Branschorganisationer</h2>
<p>Köpsågverken organiserar sig centralt i Sågverkens Riksförbund. I norrland finns en regional förening, Sågverksföreningen SÅGAB – Sågverken Norrland ek. för., som i sin tur är en sammanslagning av medlemmarna i Nedre Norrlands Sågverksförening och Sågverksföreningen SÅGAB i Övre Norrland. Härjedalen, Dalarna, Gästrike och Värmlands län ingår i den regionala föreningen Sågverken Mellansverige. Branschorganisationernas geografiska indelning framgår av figur 6. (Källa: SR:s hemsida, februari 2002, http://www.sagverk.se/stats/medlemmar.html)</p>
<h2>Virkesförsörjning från statens skogar</h2>
<p>Som man kan se från tabell 8 är inlandssågverken – så som de är definierade i denna undersökning – i olika grad beroende av den virkesråvara som kommer från statens skogar. Vissa sågverk står och faller detta flöde emedan andra – av olika skäl – inte är så beroende av denna råvara. Anledningar till detta kan vara att alternativ råvara från andra källor kan införskaffas. Till syvende och sist är det en prisfråga i vilken mån råvaror från olika geografiska ursprung kan hämtas. Från en marknadsmässig/marknadsteoretisk utgångspunkt – genom vilken varje mellanprodukt kan antas ha/ges ett korrekt/perfekt pris så begränsar transportavstånden i hög utsträckning vad som är ett rimligt båtnadsområde för virkesråvara till ett specifikt sågverk. Detta om priserna på rot är relativt lika över i de olika geografiska områdena. Genom olika former av kopplingar/avtal – t ex integrerad produktion/ vidareförädling – mellan sågverken och avnämare ”nedströms” så kan båtnadsamrådena variera genom ökad betalningsförmåga för ett eller flera sortiment av råvara.</p>
<p>Att priserna för levererat virke – fråndraget själva transportkostnaden – är lika över områden och virkesleverantörer är dock uppenbarligen inte vad som gäller. I det sammanhanget är det viktigt att påpeka att många av de intervjuade sågverksägarna/de driftsansvariga konstaterar att AssiDomäns priser inte tillhör de lägre och man menar att de genom sina innehav av sågverk i Norrland klart bidrar till att rubba vad man kan anse som marknadsmässigt korrekta virkespriser. Från statens utgångspunkt – i den mån man vill verka för att bevara de fristående inlandssågverken – bör detta vara en omständighet som man räknar med. Från ett sådant virkesförsörjningsperspektiv så bör alla sågar som staten levererar råvara till behandlas på en likvärdig basis. Detta kräver att sågverken ägandemässigt och/eller resultatsansvarsmässigt skiljs från den/de organisation/-er som skall leverera råvaran.</p>
<p>Totalt sett kan man säga att det är svårt att fullt ut skatta beroendegraden av statligt ägd råvara. Det kan bero på var den är placerad i båtnadsområdet och i vilken mån man kan använda denna ”på marginalen”. Klart är dock att de facto försörjningsgraden från de statliga skogarna skiftar påtagligt för de olika sågverken.</p>
<p>I det sammanhanget är det viktigt att lyfta fram två åsikter/omständigheter som framkom i intervjuerna med sågverksan-svariga/sågverksägare. Framförallt längst upp i norr så finns det farhågor om att man från statligt håll avser att avsätta en ännu större del av Norrbottens län som naturreservat. Man menar/befarar att detta kan komma att rubba den balans som man kan se råda i dagsläget och att en onödig utslagning av sågar kan komma att ske.</p>
<p>En annan omständighet som förs fram från sågverksägare i framförallt Dalarna är att man från Sveaskogs sida exporterar virke till Norge. Volymerna är betydande i ett lokalt perspektiv. Man menar att detta inte kan stå i samklang med vad som bör vara ett ansvarsfullt statligt ägande och man skräder inte med orden när man beskriver läget och konsekvenserna av detta.</p>
<h2>Inlandssågverkens generella problem</h2>
<p>Från diskussionerna och samtalen med de flesta sågverksägare/driftsansvariga i den studerade kategorin så kan man klart urskilja ett antal problem som man har att brottas med, varav virkesförsörjningen är ett av dessa. Men detta problem måste ses/bedömas i sammanhanget dvs. tillsammans med de övriga problemen. De bidrar generellt till att sänka likviditeten och soliditeten bland sågverken och gör att det är svårt att skapa kapitalbaser för att kunna utveckla verksamheterna.</p>
<p>Virkespriset/Biproduktspriset</p>
<p>Alla sågverk är generellt kostnadsmässigt mycket beroende av differensen/kvoten mellan virkespriset/biproduktspriset. Virkeskostnaderna representerar ofta 65-68% av den totala kostnadsmassan och biproduktsintäkterna representerar en stor del av de totala intäkterna. Varje enstaka procents förändring av dessa parametrar har stor betydelse för lönsamhet och lönsamhetsutveckling. I Sverige råder en oligopolsituation när det gäller marknaden för cellulosaflis och denna innebär/medför att priset på levererad flis från sågverken inte skiljer sig positivt från priset på massaved. Detta trots att flisen representerar en för cellulosaindustrin förädlad produkt. Flispriset har också sjunkit markant under den senaste 10-årsperioden. I en jämförelse med flispriset i Finland så är det svenska flispriset mer än 25% lägre i relativa termer. Det är ofta som timmerleverantör och cellulosaflisköpare är samma affärsmässiga part vilket innebär att beroendegraden av relationer och avtal med dessa parter ofta är mycket viktiga/avgörande för lönsamheten. Från statens utgångspunkt bör det – om man vill gynna sågverksnäringen tillse att marknadsmässiga villkor i så hög utsträckning som möjligt råder i de olika förädlingsleden vilket borde innebära att cellulosaflispriset i relation till massaveden borde vara högre.</p>
<p>Detta faktum spelar en mycket stor roll för den generella lönsamheten/soliditeten/likviditeten för de svenska sågverken generellt och för Norrlands inlandssågverk.</p>
<p>Bankgarantier</p>
<p>Det har generellt sett blivit mycket svårt att bankgarantier/löpande lån för sågverksverksamheten i Norrlands inland. Vad man kan förstå så har förutom problemen med virkespriser/biproduktspriser den allmänna utvecklingen under det senaste årtiondet bidragit till att bankerna och de statliga parterna Norrlandsfonden och ALMI omvärderat verksamheterna. Detta har i flera fall inneburit att krediter dragits in med konkurser/nedläggningar som följd. Det framförs från många håll bland sågverken att det också blivit svårt att köpa timmer från de statliga parterna utan sådana garantier. I det sammanhanget menar man att det – om avsikten är att stödja inlandssågverken – är inkonsekvent i den mån de parter som står för bankgarantierna är statliga inte verkar i samma generella riktning. Man menar att man har haft en onödigt hög riskskattning av branschen och att man borde finna former för att söka stödja uppbyggnaden av sunda sågverksföretag.</p>
<p>Ofta erhåller hela branschen negativa omdömen av näringslivspress. Detta kan vara djupt orättvist eftersom olika analyser och forskning (bl.a. Roos m fl. 2001) visar att sågverksnäringen blir allt mer differentierad. Även om många företag inte ”hänger med” finns flera exempel på sågverksföretag som framgångsrikt tillämpar en kundanpassad och effektiv produktion. När branschen börjar bli mer marknadsanpassad måste också analytikerna hänga med och identifiera de utvecklingsbara ”guldkornen”.</p>
<p>Transporter</p>
<p>Järnvägstransporterna är relativt sett mer betydelsefulla för inlandsföretagen. Sedan årsskiftet 2000/2001 bolagiserades SJ:s godstransport- och logistikverksamhet och blev Green Cargo. Bland vissa sågverk fruktar man att ökade priser för järnvägstransporterna kan hota verksamheten. Vägtransporterna är också viktiga för inlandssågverken. Dåligt vägunderhåll kan främst under vårmånaderna innebära flaskhalsar i produktionen.</p>
<h2>Konkurrensen på virkesmarknaden</h2>
<p>Konkurrenssituationen inom skogssektorn beskrivs bl.a. i en rapport från Konkurrensverket (Konkurrensen i Sverige under 90-talet – Problem och förslag, 2000). Parterna på virkesmarknaden är de enskilda skogsägarna som till stor del är sammanslutna i regionala skogsägarföreningarna. Det finns mindre, fristående skogsägarföreningar, bl.a. Ramsele skogsägarförening. Dessa skogsägarföreningar äger i sin tur industrier, sågverk. Södra (utanför det aktuella området) äger dessutom pappersmassaindustrier.</p>
<p>Utmärkande för norra Sverige är att de privata skogsägarna äger en ganska liten andel av skogen medan statens och bolagens innehav är större.</p>
<p>Grundläggande regelverk för virkesmarknaden är skogsvårdslagen, skogsvårdsförordningen, miljöbalken, jordförvärvslagen, lagen om kulturminnen mm samt förordningen om kulturminnen. Konkurrensförhållandena regleras främst av konkurrenslagen, KL (1993:20) och EU:s förvärvsprövning. Branschsamverkan sker bl.a. genom Skogsägarföreningarna, Köpsågverksföreningar, Skogsindustriernas branschförening. Konkurrenslagen har till syfte att förbjuda avtal mellan företag som har till syfte att hindra, begränsa eller snedvrida konkurrensen på den svenska marknaden. För virkesmarknaden har dessa begränsningar inneburit att parternas samverkan begränsat konkurrensen medan man medger att samarbete i vissa fall är av godo och förbättrar marknadens funktionssätt. Exklusivitet, d.v.s. att delägarna i ett inköpsbolag är tvungna att köpa via inköpsbolag är numer förbjuden. Inköpsbolagen Sydved och Industriskog har anpassat sina verksamheter till de nya strängare reglerna. De två andra av skogsbolagens horisontella samarbetsorganisationer upphörde under 1990-talet.</p>
<p>Konkurrensverket har vidare begränsat samarbetet inom flera sågverksföreningar SÅGAB, Nedre Norrlands Sågverksföreningar och Centrala Sågverksföreningen. Dessa samarbeten gick tidigare ut på att samordna prislistorna eller utfärda prisrekommendationer.</p>
<p>Det finns dock möjligheter för sågverksföretag att grunda inköps- och försäljningsföretag. Eftersom det finns samordningsvinster och inte konkurrensen sätts ur spel har verket lämnat ”icke-ingripande besked” till inköpsbolagen Weda skog och Västskog AB.</p>
<p>I konkurrenslagen ges undantag för skogsägarföreningarna särskilda konkurrensregler för lantbrukets primärföreningar. Dessa föreningar är även framgent undantagna från de konkurrensregler som gäller för övriga aktörer på marknaden. Konkurrensverket har dock motsatt sig denna promemoria med hänvisning bl.a. till att det inte överensstämde med gällande EG-rätt.</p>
<h2>Den sysselsättningsmässiga betydelsen av en nedläggning av inlandssågverken</h2>
<p>Från NUTEKs rapport som är bilagd kan man bland annat utläsa att på lokala arbetsmarknader som är relativt små – vilket i stort representeras av de små inlandskommunerna – så får nedläggningen av sågverken en relativt stor betydelse (se bilagan diagram 1:1 – 1:4). Man kan också konstatera att effekterna av nedläggningen är bestående över hela simuleringsperioden. Tolkningen av detta är att i de små inlandskommunerna är varje arbetstillfälle viktigt och att dynamiken i de lokala arbetsmarknaderna inte är tillräckligt stor för att ersätta arbetstillfällen som går förlorade.</p>
<h2>Referenser</h2>
<p>Konkurrensverket 2000. Konkurrensen i Sverige under 90-talet – problem och förslag.</p>
<p>Sandberg, L-G. 2001. Förutsättningar och kritiska framgångsfaktorer för den trämekaniska industrin i Sverige. En analys inom projektet Trämekanisk Framsyn, utförd av Timwood AB på uppdrag av Sveriges Skogsvårdsförbund, Analys II. Stockholm: Sveriges Skogsvårdsförbund.</p>
<p>Analysavdelningen</p>
<p>Kjell Bodvik</p>
<p>Sverker Lindblad</p>
<h2>Uppdrag: SLU – sågverk i inlandet – tillägg 2</h2>
<p>Vi har lovat att göra en sammanställning av materialet i koncentrerad form. Det tidigare överlämnade materialet innehåller grunddata. I tilläggsmaterial har ytterligare tabeller presenterats. Med utgångspunkt från de synpunkter som därefter har framförts från SLU har vi sammanställt data i något annorlunda form.</p>
<p>Diagrammen över förändring av yrkesverksam dagbefolkning respektive totalbefolkning har gjorts om till att visa enbart framskrivningsperioden.</p>
<p>Vidare ingår diagram (med lika beteckning 1.1-4) över förändring av dagbefolkning med infogade datatabeller.</p>
<p>Diagram över multiplikatorutvecklingen (betecknade 3.1-4) tillkommer. Dessa är utformade med gruppindelning efter förvärvsarbetande befolkningens storlek. Diagrammen belyser samma uppgifter, som lämnas i korstabellen över sammanfattning av multiplikatorutvecklingen i berörda lokala arbetsmarknader.</p>
<p>Diagrammen har försetts med namnetiketter på respektive serie enligt önskemål.</p>
<p>Diagrammen har begränsats till redovisning enbart på LA-områdena.</p>
<p>Kvotberäkningen som ingick i tilläggen har inte redovisats på LAnivån i diagramform.</p>
<p>Vi diskuterade att visa kvotberäkningarna i diagramform. Vi har bedömt att diagram inte ger information utöver den som redan lämnats i tabellkommentarerna.</p>
<p>Kommunvisa uppgifter redovisas inte i diagram.</p>
<p>Vi vill åter påpeka att det är de 18 lokala arbetsmarknaderna som utgör analysobjekt och underlag för slutsatser.</p>
<h2>Diagram i ny utformning: Diagram 1.1 – Diagram 1.4 omfattar framskrivningsperioden för respektive grupp. Samma diagram 1.1 – 4 med tillägg av datatabeller. Ändrade diagram över framskrivning av befolkning betecknade 2.1-4 (med namnetiketter).</h2>
<p>Följande avsnitt innehåller nya diagram 3.1-4 baserade på de tidigare redovisade fyra LA-grupperna 1-4 med antal förvärvsarbetande dagbefolkning som indelningsgrund. Diagrammen ger en överblick av förändringarna av multiplikatorutvecklingen under framskrivningsperioden. Värdena motsvarar sammanställningen i pivottabellen för multiplikatorutvecklingen år 2015.</p>
<p>De stora arbetsmarknaderna får alla vid slutet av perioden relativt höga multiplikatoreffekter.</p>
<p>I arbetsmarknader av mellanstorlek är multiplikatoreffekten inte entydig. Mora i grupp 2 avviker med högt värde i slutet av perioden. Kramfors och Bollnäs visar ingen nämnvärd påverkan av sågverksnedläggningar efter år 2004.</p>
<p>I grupp 3 finns på samma sätt ett par LA med höga slutvärden, nämligen Malung och Härjedalen.</p>
<p>I grupp 4 – små arbetsmarknader – med förvärvsarbetande dagbefolkning som uppgår till 1/20 av de stora är multiplikatorutvecklingen annorlunda. Sorsele LA visar en stegvis ändring som efter de första årens ökning planar ut på lägst nivå av samtliga arton lokala arbetsmarknader.</p>
<p>Sammanfattningsvis gäller att våra förslag till tolkningar som lagts tidigare fortfarande gäller. De svårigheter som finns i att komprimera analysen i några enkla sammanställningar är stora men om satserna begränsas till multiplikatoranalysen så kan de nu visade nya diagrammen tillsammans med de tidigare sammanställningar i korstabeller över multiplikatorutvecklingen (och kvotberäkningarna) användas. Det finns alltid möjlighet att använda redovisade kommunuppgifter som kan adderas till lokala arbetsmarknader.</p>
<p>Således:  Om sågverk läggs ner år 2002 kommer effekterna snabbt på de mindre arbetsmarknaderna men effekterna för hela perioden avtar relativt. I de större regionerna ökar effekten av nedläggningar under hela perioden.</p>
<p>Stockholm 11 april 2002</p>
<h2>Bilaga 8</h2>
<h2>Poängsystem för värdering av ”Föredömlig skogsförvaltning” Förord</h2>
<p>Föreliggande arbete har utförts av SkogForsk på uppdrag av Statsskogsutredningen. Uppdraget har bestått i att arbeta fram ett översiktligt förslag, att ge en skiss eller stomme till ett system för att värdera ”föredömlig skogsförvaltning”. I uppdragsbeskrivningen har det lyfts fram att huvudsyftet med att introducera och använda ett sådant system är att det ska stimulera till ett mer målmedvetet kvalitetsarbete och därmed bidra till en utveckling mot just föredömligt förvaltande och brukande av skog. Det ska dock samtidigt vara utformat så att jämförelser mellan olika enheter inom och utom företaget kan göras och gärna också medge exempelvis ett tävlingsinslag.</p>
<p>Vi som arbetat med uppdraget på SkogForsk har sett uppgiften som inte alldeles lätt men framför allt som en intressant och spännande utmaning. Trots begränsade tidsramar har ambitionen därför varit att möta denna utmaning med en bred ansats i så motto att personer med specialistkunskaper från flera av SkogForsks program och verksamhetsområden involverats i arbetet.</p>
<p>Det bör understrykas att det system som arbetas fram inte på något vis kan anses fullständigt eller utan vidare direkt kan appliceras i den praktiska verksamheten. Som titeln på rapporten anger är det enbart ett förslag på hur ett värderings-/poängsystem för skogsbruket skulle kunna se ut. Avsikten är att visa ett, som vi tror, framkomligt principiellt tillvägagångssätt och ge det lite ”kött på benen” genom att skissa på ett tänkbart exempel. I praktiken är vägen lång från idé till färdigt system även om man skulle anamma grundprincipen i förslaget. I rapporten förs därför också en diskussion kring det förarbete som krävs innan man introducerar ett system liknande det som beskrivs.</p>
<p>Vi vill även i detta sammanhang passa på att rikta ett tack till AnnMarie Lidmark, huvudsekreteraren i Statsskogsutredningen, för tillmötesgående och engagemang i de diskussioner som förts med anledning av uppdraget.</p>
<p>Uppsala den 8 februari 2002</p>
<p>Åke Thorsén Dan Glöde Mattias Forsberg Magnus Thor Jan Weslien</p>
<p>Statsskogsutredningen har givit SkogForsk i uppdrag att skissa på ett poängsystem för skogsbruk. Syftet med ett sådant system skulle vara att stimulera till ett mer målmedvetet kvalitetsarbete och därmed föredömlig förvaltning av statlig skog. Det finns idag en hel del beprövade metoder, angreppssätt, modeller och verktyg för att arbeta med verksamhetsutveckling. I några av dessa finns det inbyggda bedömnings- eller utvärderingssystem i form av skalor eller poängberäkningar. Den som kanske är mest känd och tillämpad är SIQ:s modell för kundorienterad verksamhetsutveckling eller, som den tidigare hette, USK (Utmärkelsen Svensk Kvalitet).</p>
<p>Denna modell kan sägas vara ett heltäckande diagnos- eller utvärderingsinstrument för samtidig genomlysning av ett företags hela verksamhet för att utröna styrkor och förbättringsområden samt ge underlag för prioritering av utvecklingsarbetet. Det bygger på sju huvudkriterier som var och en åsatts en viss högsta möjliga poäng som är viktad beroende på kriterium. De sju huvudkriterierna tillsammans kan ge maximalt 1 000 poäng. Fördelen med modellen är att utvärderingen och konstruktionen av poängberäkningen är lika oavsett företag, bransch eller organisation och därmed gör det möjligt att jämföra sig med vilket annat företag som helst. Eftersom modellen används i hela den industrialiserade värden under olika namn går det även att göra jämförelser internationellt. Den är dock fokuserad på områdena kundtillfredsställelse och planerings- och produktionsprocesserna även om miljöhänsyn och samhällsengagemang finns medtagna. Modellen kräver också initialt en stor arbetsinsats av framför allt ledningen för att kunna användas.</p>
<p>Vi har tolkat uppdraget som att man efterlyser en något enklare beräkningsmodell där fokus inte ligger på enbart den ekonomiska och produktionsmässiga effektiviteten, d.v.s. i första hand riktar sig mot kunder, ägare och personal, utan i minst lika hög grad på hänsynstagande till miljö, kultur, friluftsliv, glesbygdsutveckling, rennäring m.fl. områden. Poängsystemet ska kunna användas för att göra jämförelser mellan interna enheter och helst också med andra företag inom skogsbruket och därmed medge ett ”tävlingsinslag”. Vid utformningen av det skisserade poängsystemet har vi utgått från nedanstående utgångspunkter.</p>
<h2>Utgångspunkt 1: Vad är föredömlig skogsförvaltning?</h2>
<p>Vad som ska anses som föredömlig skogsförvaltning är mycket beroende av vem man frågar. Någon invändningsfri övergripande eller objektiv bedömning som enkelt sammanfattar begreppet och som alla reservationslöst kan omfatta lär knappast gå att åstadkomma, eftersom de olika intressenternas mål i grunden kan vara motstridiga som tabellen nedan försöker exemplifiera. *T.ex. samer, friluftsfolk lokalbefolkning, kommuner, forskningsorganisationer, etc. I tabellen har samer använts som exempel på övriga intressenter. **Hänsynstagande är de åtgärder vid sidan av de direkta miljö-/naturvårdshänsynen som vidtas för att gynna kulturvård, friluftsliv, rennäring, sysselsättning, glesbygdsutveckling m.m.</p>
<p>Att ta fram kriterier som ska användas för bedömning av en föredömlig skogsförvaltning blir därför ett försök att hitta faktorer/nyckeltal som visar hur väl man lyckats tillfredsställa de olika intressenternas önskemål/krav. Hur dessa sedan ska balanseras eller viktas för att få ett övergripande mätetal måste lämnas till företaget att själv avgöra. Balansen eller viktning är ju troligen inte heller något en gång för alltid given utan kommer att behöva förändras från tid till annan p.g.a. förändringar i omvärlden, nya produkter eller tjänster etc.</p>
<h2>Utgångspunkt 2: Varför sträva mot föredömlig skogsförvaltning?</h2>
<p>Att sträva efter att i egna och omvärldens ögon betraktas som föredömlig skogsförvaltning är inget självändamål utan handlar ytterst om företagets långsiktiga överlevnad. I ett kortsiktigt perspektiv kan det kanske räcka med att göra ägare och kunder nöjda. I ett långsiktigare perspektiv är inte detta tillräckligt utan här måste man även försöka tillmötesgå önskemål/krav också från mer ”marginella” intressentgrupper. Detta är särskilt viktigt för en bransch som skogsbruket, där verksamheten är baserad på utnyttjandet av stora landarealer under lång tid. Stora delar av landets befolkning har därför synpunkter på skog och skogsbruk. För en föredömlig skogsförvaltning, oavsett ägare, är således ansträngningar för att uppnå och bibehålla legitimitet för sin verksamhet en mycket vital strategisk fråga. För ett samhälleligt ägt skogsbruksföretag blir detta än mer accentuerat.</p>
<h2>Utgångspunkt 3: Hur implementera drivkrafter till föredömlig skogsförvaltning?</h2>
<p>Även om legitimitetsfrågornas vikt inses och i teorin omhuldas av alla som arbetar i ett företag är det kortsiktiga, ekonomiska perspektivet (årlig vinst, årliga kostnader etc.) i regel det som i första hand styr verksamheten i skogsföretag, eftersom uppföljningar, uppmärksamhet, ”belöningar”, företagsvärderingar m.m. av tradition är fokuserade på (kortsiktig) ekonomisk avkastning. Vill man även föra in andra, mer långsiktiga och i ekonomiska termer svårfångade värden i verksamheten och menar allvar med att vilja åstadkomma en reell förändring härvidlag, måste dessa värden tydliggöras och uppmärksammas samt, inte minst, brytas ner i uppföljningsbara konkreta mål och handlingsplaner på kort sikt (t.ex. årsbasis) och på olika nivåer i företaget. Det måste, för att uttrycka det hela lite förenklat, finnas tydliga ”piskor/morötter” för dem som ska genomföra arbetet eller med ett par kända citat: ” Att mäta är att veta” respektive ”Det som mäts blir också gjort.”</p>
<p>Att finna enkla men relevanta kriterier och nyckeltal för dessa mer långsiktiga och svårmätbara värden är det vanligaste sättet att konkretisera och styra en sådan omorientering. En spridd metodik som brukar användas i dessa sammanhang är den s.k. Balanced Score Card, där man utifrån några få övergripande ”perspektiv” eller fokusområden identifierar strategiska mål. Perspektiven väljs på ett balanserat sätt så att de understödjer och styr mot vad som är långsiktiga framgångsrikt för organisationen, dvs. inte enbart traditionella ekonomiska värden utan också sådant som har att göra med anställdas kompetens, kundnöjdhet, leverantörssamverkan, public relations etc. De strategiska målen bryts ner i konkreta mätbara mål på olika nivåer i organisation. Till målen kopplas enkla och tydliga nyckeltal. Nyckeltalen används förebyggande och inte reaktivt, dvs. de ska gå att stämma av löpande under pågående arbete för att se hur man ligger till i förhållande till målen och därmed göra det möjligt att fortlöpande korrigera ”kursen”.</p>
<p>En faktor som är viktig vid all verksamhetsutveckling är att på ett systematiskt sätt kunna jämföra sig med och lära av de bästa, det som i managementlitteraturen kallas för Benchmarking eller Benchlearning. Detta kan göras med andra organisationer men även mellan olika avdelningar, resultatenheter etc. inom det egna företaget. Att jämföra sig med andra är inte bara ett effektivt sätt att få impulser och angreppssätt för att förbättra sin egen verksamhet, det upplevs oftast även som mycket stimulerande för organisationens medlemmar, till viss del beroende på att den appellerar till våra inneboende tävlingsinstinkter. En förutsättning för att kunna jämföra sig med och lära av andra är att man har god kännedom om den egna organisationens eller resultatenhetens processer och de resultat de ger i form av relevanta, lättöverskådliga och rättvisande nyckeltal.</p>
<h2>Förslag på huvudstruktur till ett poängsystem för föredömlig skogsförvaltning</h2>
<p>Förslag på huvudstruktur för att tillmötesgå behovet av jämförelser med andra: Utgå från några få sammanfattande ”Perspektiv”, t.ex. Personal, Produktion,  Miljö-/Naturvård.  Under dessa perspektiv listas de viktigaste ”fokusområdena”. Exempelvis under ”Produktion”: Slutavverkning, Gallring, Logistik, Skogsvård m.fl. För vart och ett av dessa perspektiv identifieras ett flertal mätbara relevanta nyckeltal. Nyckeltalen uttrycks antingen i en absolut siffra, t.ex. kr, kr/ha, dv/år eller i ett indextal, t.ex. procent av. Fokusområdena ska tillsammans vara heltäckande på så sätt att oavsett var förvaltningsenheten finns i landet ska vissa icke relevanta (t.ex. rennäringshänsyn i södra Sverige) fokusområden eller nyckeltal kunna väljas bort utan att perspektivet blir urvattnat. Vidare bör det under varje perspektiv finnas ett antal ”tunga” nyckeltal som är av generell art, dvs. de ska kunna användas oavsett förvaltningsenhetens geografiska läge och därmed medge jämförelser mellan förvaltningsenheter inom företaget men även med andra företag.</p>
<p>Förslag på huvudstruktur för att tillmötesgå behovet av att arbeta med ständiga förbättringar och jämföra sig (tävla) internt: Varje fokusområde viktas i förhållande till de andra i procent (görs av företagsledningen), så att summan av alla fokusområdenas viktning utgör 100 %. Viktningen bör normalt ske i nära samråd med resultatenheterna så att de upplevs som relevanta och rättvisa. Ledningen har dock genom viktningen möjlighet att från tid till annan förändra företagets fokus. Till varje nyckeltal anges målvärdena för innevarande respektive föregående mätperiod, uppnått resultat samt den procentuella resultatförändringen mellan dessa perioder (vanligtvis år). Här kan man naturligtvis om man så vill gradera nyckeltalen om något eller några av dessa anses ”tyngre” eller ”lättare” än de andra, t.ex. genom att åsätta dem olika multiplikatorer. Med hjälp av viktningen och resultatförändringen räknas ”utvecklingspoängen” för varje fokusområde och perspektiv fram och summan ger sedan förvaltningsenhetens totala poäng.</p>
<h2>Exempel på poängsystem</h2>
<p>Nedan har ett förslag på ett tänkbart poängsystem utarbetats utifrån den angivna huvudstrukturen. Det ska klart framhållas att de angivna perspektiven, fokusområdena och nyckeltalen i exemplet varken är fullständiga eller kanske ens de mest relevanta bland alla de alternativ som kan väljas. Viktningen liksom värdena på de införda mål- och nyckeltalen är ditsatta för att tydliggöra tankegången i exemplet. För att kunna introducera även ett relativt enkelt poängsystem liknande det som skissas här måste en del förutsättningar vara uppfyllda, bl.a. att man ordentligt tänkt igenom vad man vill uppnå med det, hur det ska introduceras och användas samt inte minst hur man får accept för det i organisationen. Följande är några av de saker man bör tänka på: rade i organisationen. I det skissade poängsystemet är dessa benämnda fokusområden. den förvaltning som lyckats bäst inom personalområdet etc. Detta förfarande har den fördelen att man år från år kan ge förvaltningarna möjlighet att ”kraftsamla” inom ett begränsat område samtidigt som man något desarmerar eventuella invändningar.</p>
<h2>Anmärkningar</h2>
<p>Inom områden som t.ex. ekonomi och produktion finns av tradition en stor uppsättning olika mätetal som regelbundet samlas in. Problemet vid införandet av ett poängsystem är i detta fall inte bristen på nyckeltal utan snarare att reducera antalet och välja ut de som faktiskt mäter det man vill åstadkomma.</p>
<p>Inom andra områden såsom natur- och miljövård, hänsynstagande, kulturvård m.fl. kan det i stället vara brist på relevanta mätetal. Ofta beskrivs resultaten inom sådana områden enbart verbalt eller i termer av godkänt/underkänt, uppfyller/uppfyller inte kraven etc., d.v.s. mätetalen har ingen gradering eller skala utan kan bara inta lägena 0 eller 1. Det kan av det skälet vara svårt att hitta eller plocka ut relevanta nyckeltal direkt ur resultatberättelserna från de certifieringar eller revisioner som utförs, t.ex. inom miljöområdet. Här kan man tvingas göra transformeringar för att få fram nyckeltal eller, i den mån de finns, använda sig av de grundläggande data berättelserna baseras på.</p>
<p>Det kan även finnas områden där det helt saknas mätetal eller överhuvudtaget någon form av resultatredovisning. I dessa fall är det naturliga angreppssättet att först inventera om andra företag har några exempel att ge. Det kan löna sig att här även leta utanför den egna branschen, speciellt inom områden som är generella såsom personal, administration m.fl. Även om man tror sig ha bra mätetal inom vissa områden kan det finnas skäl att ta del av andras erfarenheter innan man slutligen bestämmer nyckeltalen. Många företag har lång erfarenhet av att systematiskt arbeta med nyckeltal, inte minst de som använder sig av Balanced Score Card.</p>
<p>Ofta, speciellt när det gäller s.k. ”mjuka faktorer”, är man hänvisad till att samla in data genom att använda sig av regelbundna enkätförfrågningar. Det kan gälla faktorer som har att göra med personalens trivsel, kundnöjdhet, leverantörssamverkan, allmänhetens bild av företaget etc. Vanligtvis bildar man av enkätsvaren olika former av index som sedan används som nyckeltal. I det skisserade poängsystemet har det förutsatts att företaget regelbundet samlar in data via olika enkäter.</p>
<p>Många mätetal som används idag är ”konstaterande” till sin karaktär, dvs. de mäter utfallet efter att något helt och hållet slutförts, ofta efter att ett räkenskapsår passerat, då det är för sent att göra eventuella korrigeringar som skulle behövts för att uppnå önskvärt resultat. Om poängsystemet bara ska användas för att ”kora en vinnare” är det naturligtvis inget större problem med att använda sådana konstaterande mätetal som nyckeltal.</p>
<p>Vill man däremot även utnyttja poängsystemet i det fortlöpande utvecklingsarbetet och som styrmedel under pågående verksamhet bör man även försöka hitta mätetal som medger kontinuerlig avläsning. Kraven på sådana mätetal är att de, förutom att vara relevanta, ska vara enkla att avläsa/samla in, helst utan några speciella anstalter så att säga falla ut mer eller mindre automatiskt i den dagliga verksamheten. Ett sätt som kan användas är att hitta ”smarta” indikatorer som indirekt avspeglar resultatet. T.ex. som i historien med VD:n som ständigt förvånade sin personal med att utan att ta del av någon resultatsammanställning ändå alltid ha ett gott grepp om hur det gick för företaget genom att varje morgon på väg till kontoret gå igenom färdigvarulagret och där räkna antalet fulla godspallar.</p>
<p>I det skissade poängsystemet har inte måluppfyllelsen för den aktuella perioden använts som poängberäknande grund utan i stället uppnått resultatet i förhållande till resultatet för föregående period. Det är naturligtvis fullt möjligt att använda måluppfyllelsen för den aktuella perioden som bas för poängberäkningen. Den invändning man kan ha mot ett sådant förfarande är att det för varje nyckeltal då krävs stor omsorg att finna den optimala nivån på varje satt mål, så att det är utmanande men samtidigt realistiskt. Vidare kan det liksom vid viktningen även här bli ett utdraget förhandlingsspel om det vill sig illa. Invändningen mot den poängberäkningsgrund som använts i det skissade poängsystemet å andra sidan är att man vid introduktionen (det första året) troligen inte har mätvärden från föregående period för alla de nyckeltal man vill använda sig av.</p>
<h2>Förklaring till det använda exemplet på poängsystem</h2>
<p>I exemplet har vi utgått från sex perspektiv: Personal, Produktion, Ekonomi, Kunder och leverantörer, Natur-/miljövård och Hänsynstagande. Till var och ett av dessa har ett varierat antal fokusområden kopplats och till dem i sin tur en uppsättning nyckeltal. Under ”Personal” har vi för åskådlighetens skull gett ett exempel på hur ett fullständigt perspektiv skulle kunna se ut och hur poängen för perspektivet räknas fram. Även under några av de andra perspektiven har exempel på mätvärden angetts men arbetet har här i första hand koncentrerats på att finna relevanta exempel på fokusområden och därtill hörande nyckeltal. Nedan ges några kommentarer till de använda nyckeltalen och en redovisning av hur poängen räknas fram.</p>
<h2>Kommentarer</h2>
<h2>Personal</h2>
<p>Perspektivet ”Personal” kan sägas vara ett generellt perspektiv, d.v.s. de ingående komponenterna är desamma oavsett organisation eller bransch. Vi har här valt ut tre fokusområden, personalens engagemang, hälsa och kompetensutveckling, vilka alla är viktiga för en organisations framgång. Vi har förutsatt att det till grund för vissa av nyckeltalen finns resultat från regelbundet genomförda arbetsmiljö- eller medarbetarenkäter och utvecklingssamtal samt fortlöpande statistik av hälsoläget. Ett par av nyckeltalen kan kanske behöva en närmare förklaring. Att öka andelen kvinnor i det mansdominerade skogsbruket tror vi är en viktig framgångsfaktor på sikt och vi anser dessutom att det har att göra med företagets kompetensutveckling. Andelen långtidsfriska är ett spännande nytt sätt att se på hälsa och välbefinnande som också styr utvecklingen åt rätt håll. För den som vill veta mer om detta hänvisas till erfarenheterna från Stora Enso Fors AB, där företagsläkaren Johny Johnsson introducerat och använt detta synsätt sedan några år tillbaka.</p>
<h2>Produktion</h2>
<p>Inom perspektivet ”Produktion” bedöms skogsbrukets traditionella huvudprocess – att anlägga, sköta och avverka skogsbestånd. Inom perspektivet ryms dels kostnads- och intäktsbaserade nyckeltal, men även mer kvalitativa nyckeltal ingår. Dessa är särskilt viktiga i de processer som berör anläggning och skötsel av bestånd som direkt påverkar möjligheterna till god avkastning på kapitalet i framtiden.</p>
<p>Inom fokusområdena Slutavverkning, Gallring, delar av Skogsvård och Transport samt Övrigt bedöms kostnaderna för de olika delprocesserna som ingår i skogsproduktionen i relation till den mängd virkesråvara som produceras. En fördel med de nyckeltal som valts för dessa fokusområden är att det varje år görs en sammanställning inom storskogsbruket. Referensmaterialet innehåller en uppdelning på förhållandena i södra respektive norra Sverige. Om det finns särskilda ”drivers” som påverkar kostnaderna i skogsbruket på ett regionalt eller nationellt plan kommer dessa att framgå i materialet. Det kommer även att spegla hur väl de olika organisationerna har kunnat hantera temporära företeelser som certifiering, svampangrepp, stormfällningar m.m. Den statliga skogsförvaltningen är tillräckligt stor för att kunna sägas följa de stora talens lag. Olika händelser på beståndsnivå kommer därmed ej att skada jämförbarheten. Materialet utgör därmed ett mycket gott referensmaterial för en föredömlig skogsförvaltning att benchmarka sig mot.</p>
<p>Inom fokusområde Transport återfinns ett nyckeltal utan direkt monetärt värde – fyllnadsgrad. Detta beskriver i vilken utsträckning lastbilstransporterna har en effektiv planering/styrning. Fyllnadsgrad baseras på avstånd körd med last dividerat med totalt körd sträcka inklusive framkörning. Utan en effektiv styrning av verksamheten kommer fyllnadsgraden att vara 50 procent eller något under. Om en större försörjningskedja utnyttjar sina skalfördelar effektivt kommer fyllnadsgraden att närma sig 60 procent. Detta kommer i förlängningen medföra en mycket positiv utveckling för både kostnader och miljöpåverkan.</p>
<p>Inom fokusområde Virkesförsäljning bedöms värdet av den virkesråvara som produceras. Även dessa har ett gott jämförelsematerial i den sammanställning av kostnader och intäkter i storskogsbruket som årligen publiceras. En jämförelse ger snabbt en uppfattning om hur väl skogsförvaltningen lyckas upparbeta bestånd i sortiment som är attraktiva på marknaden och skapar en hög betalningsvilja. Samtliga nyckeltal inom de ovan berörda fokusområdena är dessutom av sådan karaktär att uppgifter om dessa enkelt kan hämtas från befintliga rutiner för uppföljning och styrning.</p>
<p>Inom fokusområdet Logistik bedöms ledtiden för de huvudsakliga virkessortimenten som produceras. Ledtiden definieras i detta fall från det att avverkningen påbörjas tills det att hela volymen är borttransporterad. Ledtiden indikerar hur snabbt en leverantör kan göra förändringar till följd av ändrade beställningar från kund samt vilken färskhet varan håller. Färskheten är starkt korrelerad med varans användbarhet i industrin. Detta ska jämföras med den normala definitionen för ledtid, vilken inkluderar hela tidsrymden från det att en vara beställs tills att den levereras, vilket inom skogsbruket ofta är mellan några månader till ett år. Denna senare definition av ledtid är dock ett mycket trubbigt mått på effektiviteten i en skoglig försörjningskedja.</p>
<p>Inom fokusområdena Skogshushållning samt delar av Skogsvård återfinns nyckeltal utan ett direkt monetärt värde. Dessa är dock nödvändiga att ta med under perspektivet eftersom de kan sägas balansera de övriga mer kortsiktigt exploaterande områdena. Fokusområdena beskriver i vilken omfattning en förvaltning skapar förutsättningar för en god avkastning från skogskapitalet i framtiden. De väger även till viss del in de värderingar som kan tänkas vara viktiga för en statlig skogsförvaltning. Några av de använda nyckeltalen kan behöva en närmare förklaring.</p>
<p>Med nyckeltalet ”Åtgärdsoptimeringsindex” avses hur stor andel av de bedömda ”rätta åtgärderna” som utförs inom stipulerat lämpligt tidsintervall. ”Gallringsintensitet” baseras på gallringens andel av den totala avverkningen. Dessa måste baseras på dels det nuvarande kunskapsläget generellt inom skogsbruket samt dels de övergripande instruktioner om hur skogsbruket skall bedrivas som företagsledningen bör ge.</p>
<p>Nyckeltalet ”Index för optimal gallringstidpunkt” baseras på den andel av samtliga gallringsbestånd som har en grundyta under högsta rekommenderad grundyta.</p>
<h2>Ekonomi (övergripande)</h2>
<p>Inom perspektivet ”Ekonomi” avses här de övergripande ekonomiska resultaten för enheten. Nyckeltalen hämtas från resultat- och balansräkningen och motsvarande källor. Av tradition finns det inom det här området en uppsjö nyckeltal som efterfrågas och används av olika aktörer, t.ex. inom finansmarknaden. Nyckeltalen är oftast reaktiva i den meningen att de mestadels sammanställs enbart en gång per år och då efter räkenskapsåret slut. Trots detta är perspektivet naturligtvis viktigt att ha med för att få en helhetsbild av utvecklingen. Någon närmare förklaring av de nyckeltal vi använt i exemplet torde inte behövas.</p>
<h2>Kunder och leverantörer</h2>
<p>I perspektivet fångas hur företaget arbetar med kundorientering och leverantörssamverkan. Perspektivet är mycket generellt och kan sägas gälla för de allra flesta typer av företag oavsett bransch eller verksamhet. Detta talar för hög jämförbarhet mellan resultatenheter, affärsområden, landsdelar och företag. Nyckeltalen som satts upp som exempel kräver i vissa fall datainsamling i form av enkäter (t.ex. kundtillfredsställelseindex) eller löpande registrering (t.ex. klagomål från affärskunderna). Några av nyckeltalen förklaras utförligare nedan:</p>
<p>Affärsstyrkeindex</p>
<p>Den svenska marknaden för rundved har en mycket låg grad av differentiering och kringservice som kan höja värdet på produkten. Därmed blir istället kostnader och marknadsstyrka avgörande för vem som har en konkurrensfördel på marknaden. Ett sätt att beskriva en aktörs styrka på marknaden följer nedan. Nyckeltalet ”Affärsstyrkeindex” beskriver storleksförhållandet mellan leverantör och kund. Ett högt värde (större än 1) innebär att kunderna är mer beroende av en virkesaffär än vad leverantören är.</p>
<p>Antag att en marknad består av två vektorer, säljare, i = 1…m, och köpare, j = 1 …n. Dessa kan kombineras till en matris som beskriver en marknad. Varje post i den matrisen kommer på så vis att representera ett avtal mellan en säljare och köpare omfattande en specifik volym/värde. Låt varje avtal representeras av . Ett styrkeförhållande i en affärsuppgörelse är beroende på hur stor volym avtalet utgör av den totala volym som respektive aktör köper/säljer på marknaden. Styrkeförhållandet ur säljarens perspektiv kan därför representeras som kvoten mellan köparens beroende av affären dividerat med säljarens beroende av affären. En säljares genomsnittliga affärsstyrka kan definieras enligt nedan:</p>
<p>Affärsstyrka (i) =</p>
<p>En säljare med en affärsstyrka som enligt detta mått är större än 1 kommer därmed att ha en affärsfördel gentemot sina köpare som är mer beroende av volymen i ett avtal än vad de är.</p>
<p>Nyckeltalet beskriver också indirekt hur kundstrukturen ser ut (jämför många små sågverk i relation till få stora som köper förvaltningens timmer).</p>
<p>Leveransprecision</p>
<p>Relativ avvikelse från överenskomna kvoter i procent. Nyckeltalet kan uttryckas som inversen av absolutbeloppet av avvikelsen, detta för att en liten avvikelse ska ge ett högt värde.</p>
<p>Medelkontrakt</p>
<p>Medellängd (månader) på kontrakt med underleverantörer (t.ex. maskinentreprenörer). En entreprenör har bättre förutsättningar att kunna hålla en acceptabel lönsamhet med längre kontraktstider.</p>
<p>Avvikelse</p>
<p>Avvikelse per 1000 m3fub avser det antal klagomål/besvärande som är relaterade till en föredömlig skogsförvaltning och dess underleverantörer ställt i relation till den mängd virke som produceras. Olika typer av klagomål kan t.ex. vara skador på vägar och bestånd samt störning av allmänhet och påverkan på friluftsliv.</p>
<p>Andel grönt kort</p>
<p>Andel av underleverantörer med Grönt Kort (drivning) och/eller någon form av motsvarande certifiering för lastbilstransporter.</p>
<h2>Natur-/miljövård</h2>
<p>Vi förutsätter att företagets miljöledningssystem (ISO 14001) och FSC standarden ligger som grund i perspektivet Natur-/miljövård. Fyra fokusområden har identifierats, Biodiversitet, Mark, Vatten respektive Luft. För varje område ges ett eller ett par exempel på mätbara och påverkbara nyckeltal. Vilka nyckeltal som i slutändan verkligen ska gälla måste företaget själv bestämma utifrån det arbete som pågår med uppföljning av naturvårdsåtgärder och emissioner. Målet bör vara att genomgående välja nyckeltal som är påverkbara på årsbasis. Nyckeltal på långsiktiga mål (t.ex. lövträdsandel i landskapet) eller mål som förväntas variera lite år från år (t.ex. andel produktiv skogsmark undantagen från skogsbruk) är mindre lämpliga i detta sammanhang.</p>
<h2>Hänsynstagande</h2>
<p>Ett föredömligt skogsbruk bedrivs med hänsyn till intressenter som nyttjar skogen för andra ändamål än virkesproduktion samt respekterar och tar hänsyn till historiska lämningar vid brukandet. I exemplet har vi listat fem förslag på fokusområden och tänkbara nyckeltal till dem.</p>
<p>Rennäring</p>
<p>Graden av hänsyn till rennäringen skulle t.ex. kunna mätas som den areal som man i samråd med renägarna planerade in för avverkning för 5 år sedan dividerat med årets avverkade areal. Motiveringen är att det inte räcker med samråd utan att det också behöver göras i god tid innan avverkningen för att renägarna ska kunna planera för bete och förflyttningar.</p>
<p>Friluftsliv</p>
<p>Hänsynstagande till friluftsliv kan mätas på en mängd olika sätt. Enligt flera undersökningar är skogsområden nära bilväg (£ 100 m) och tätortsnära områden (£ 1000 m från närmsta hus) de som utnyttjas flitigast av allmänheten för bär och svampplockning, promenader m.m. Ett sätt att mäta hänsynen till detta skulle kunna vara att bestämma den avverkade areal (nära väg och tätort) som planerats i samråd med allmänheten och dividera den med totalt avverkad areal (nära väg och tätort). I ett föredömligt skogsbruk bör också ingå att underlätta för rörligt friluftsliv och i förlängningen förståelsen för skogsbruk. Ett sätt att erbjuda attraktiva upplevelser i skogen är att sälja och marknadsföra jakt och fiskekort, vilket är anledningen till att vi tagit upp det som ett exempel på nyckeltal. I detta sammanhang är det antalet som är viktigt och inte i första hand intäkten.</p>
<p>Kulturmiljö</p>
<p>Historiska lämningar både i form av fornminnen och i form av kulturminnen har ett relativt starkt lagligt skydd. Möjligheten att skydda och bevara dessa lämningar är dock till stor del beroende av att de kan identifieras. I ett föredömligt skogsbruk bör det därför ingå att ha ett bra kartmaterial lika väl som utbildade förare i kulturmiljövårdshänsyn. Förslag på nyckeltal inom detta område är: 1. Antal maskinförare utbildade i kulturmiljöhänsyn/totalt antal. 2. Antal åtgärdade objekt med (färsk) kulturmiljökartering/totalt antal åtgärdade objekt.</p>
<p>I det senare fallet avses alla objekt som åtgärdas i såväl plantering, röjning, gallring som slutavverkning.</p>
<p>Lokalsamhälle</p>
<p>Hänsyn till lokalsamhällena i de områden man verkar bör ingå i ett föredömligt skogsbruk. Vilka mål man sätter upp, graden av hänsyn och avvägningen mellan hänsyn–aktivt gynnande–företagsekonomiska överväganden är en fråga för ledning och styrelse. Några exempel på tänkbara nyckeltal om man vill gynna sysselsättning och företagsamhet i lokala samhällen är:</p>
<p>Det senare omfattar såväl anställda som inhyrda entreprenörer på kortare eller längre tid.</p>
<p>Övrigt</p>
<p>Ett övrigt nyckeltal som i hög grad är kopplat till allmänhetens syn på skogsbruket, dvs. om det är föredömligt eller ej, är antal positiva pressartiklar (mediabevakning) dividerat med totalt antal artiklar som tar upp förvaltningens verksamhet och dess agerande.</p>
<h2>Övriga samhällsekonomiska nyttor av skog och skogsmark</h2>
<p>Vid skogsbrukande finns naturligtvis även andra produkter och värden än den virkesråvara som säljs till industrin.</p>
<p>Hur kan då pris och mervärde för övriga nyttor beskrivas? Värdet av konsumerade upplevelser kan naturligtvis värderas utifrån det pris som betalas. Detta kan t.ex. mätas med omsättningen för jaktarrenden, fiskekort m.m. och sedan ställas i relation till hur mycket mark som genererat omsättningen. Skall även det mervärde (värdet vid sidan av själva priset) som individen tillgodogör sig beskrivas uppstår svårigheter. Forskningen inom naturresursekonomin har dock utvecklat metoder för att empiriskt beskriva detta genom erbjudanden om återköp av jakt- och fiskerättigheter. En rationell individ kommer därmed att låta köpet gå tillbaka då det erbjudna priset är högre än det upplevda värdet.</p>
<p>Hur kan upplevelser som aldrig når konsumenten via en marknad värderas?</p>
<p>En komplikation uppstår då rättigheten till varan eller upplevelsen inte förmedlas via en marknad. I dessa fall kan konsumentens betalningsvilja värderas utifrån de kostnader han ådrar sig för att möjliggöra en konsumtion. En metod känd under namnet ”Contigent valuation”. Genom enkäter och intervjuer kan en konsuments resekostnader för t.ex. ett besök i en nationalpark värderas. Denna metod kommer dock inte att fånga det fulla mervärdet.</p>
<p>Hur kan värden som aldrig konsumeras beskrivas? I skogsmarken finns många värden som aldrig direkt konsumeras. Inom forskningen betecknas delar av dessa ofta för existensvärden eller ”warm glow”. Dessa värden markeras bl.a. i de regelverk som finns för att bevara livskraftiga populationer av alla arter. Kostnaderna av dessa begränsningar kan ses som ett mått på dessa värden. Till exempel finns det en majoritet i landet som anser att Sverige skall hålla en livskraftig stam av vargar. De flesta kommer dock aldrig att vare sig se, höra eller på annat sätt konsumera en vargupplevelse. Likväl anser de att vargstammen har ett värde och därmed skall bevaras till vissa kostnader.</p>
<p>Hur skall en föredömlig skogsförvaltning kunna redovisa dessa värden?</p>
<p>Kostnadseffektivitet vid datainsamling torde vara ett oundvikligt krav för att det föreslagna poängsystemet med perspektiv, fokusområden och nyckeltal ska tillämpas. Att införa ett stort antal nya enkäter, genomföra regelbundna intervjuer och kartläggningar m.m. för att få in alla de relevanta data som behövs för nyckeltalsuppföljning inom områden som har med samhällsekonomiska nyttor kan kräva stora resursinsatser. I stället föreslås att företagsledningen, med stöd från bevarandebiologer och naturresursekonomer identifierar några signalarter och signalföreteelser som sedan årligen kan kvantifieras och värderas utifrån en överenskommen taxa. Ett exempel skulle kunna vara antalet individer från de fyra stora rovdjuren per ytenhet.</p>
<h2>Uträkning av poäng</h2>
<p>Varje perspektiv har först viktats genom att ange dess procentuella betydelse i förhållande till de övriga perspektiven. Denna procentsiffra har sedan delats upp på de olika fokusområdena under respektive perspektiv, även här i förhållande till deras inbördes betydelse. Slutligen har en värdering av nyckeltalens tyngd eller vikt inom det aktuella fokusområdet gjorts genom att åsätta dem en uppräkningsfaktor eller multiplikator (siffran längst till höger i rutan för nyckeltalsbeskrivningen).</p>
<p>I exemplet för perspektivet ”Personal” har tre fokusområden angetts; ”Engagemang”, ”Hälsa” och ”Kompetensutveckling”. Under var och en av dessa tre fokusområden har tre nyckeltal införts, dvs. totalt nio stycken. Två av dessa (antal sjukskrivningsdagar och kompetensutveckling) har ansetts viktigare än de andra och räknats upp med en faktor två medan en (utvecklingssamtal) ansetts mindre viktig och värderats ned med faktorn 0,5.</p>
<p>Under ”Personal” har både målen och resultaten för innevarande respektive föregående period skrivits in. Vid poängberäkningen räknas den procentuella skillnaden i resultatet mellan de två perioderna fram för varje nyckeltal. Exempelvis för nyckeltalet ”Komp.utv., utbildn. dv/år/anst.” under fokusområdet ”Kompetensutveckling” var resultatet förra perioden 1,5 och innevarande period 1,7, dvs. en resultatförbättring med 0,2 enheter eller i procent 0,2/1,5 = 13,3. Eftersom detta nyckeltal har ansetts viktigt räknas den upp med faktorn två och får värdet 26,6. Värdena på de två övriga nyckeltalen under fokusområdet räknas ut på samma sätt, vilka sedan summeras och divideras med antalet nyckeltal. I det här fallet: (26,6+0+22,2)/3 = 16,3. Detta medelvärde multipliceras sedan med den procentuella vikt fokusområdet åsatts (4x16,3=48,9) och resultatet ger poängen för området ”Kompetensutveckling”. På samma sätt räknas poängen fram för de två övriga fokusområdena och summeras för att få fram perspektivets poäng, dvs. för ”Personal” är poängen 3,216,5+48,9=36. Summan av alla perspektivens poäng utgör den aktuella enhetens totalpoäng.</p>
<h2>Bilaga 9</h2>
<h2>Skogen – åsikter om användning och ägande</h2>
<p>Några sammanfattande punkter: – En överväldigande majoritet anser att skogen skall användas för att värna om den biologiska mångfalden, friluftslivet kommer därnäst, medan produktionsändamål ses som en mer blygsam angelägenhet – Få känner till hur stor andel av skogen som staten äger i dag – få har någon åsikt om hur stor andel det borde vara – Den statligt ägda skog som finns bör skötas med avseende främst på biologisk mångfald, landskapsbild och friluftsliv – företagsekonomiska aspekter betonas av relativt få</p>
<p>Sammanfattning av vissa uppgifter ur en frågeundersökning våren 2002 av Sveriges befolkning i åldrarna 16–79 år.</p>
<h2>Skogen – åsikter om användning och ägande m.m.</h2>
<p>FSI:s långtidsstudie Ditt land och Ditt liv innehåller ett flertal frågor och frågebatterier som rör skog, landsbygd samt fritidsliv och annat som rör detta. Närmare två tredjedelar av befolkningen uppger i dag att det är mycket viktigt med tillgång till ”fri natur, jakt, fiske m.m.” för att de skall trivas riktigt bra där de bor – mindre än halva befolkningen uppgav motsvarande åsikt på 1970-talet.   Svaren på andra frågor ger klart besked om att det är tillgången till fri natur som är det avgörande – intresset för jakt och fiske har snarare minskat än ökat sedan 1970-talet och endast var tionde uppger sig i dag ha ”mycket stort intresse” för detta. Fler än vid mitten av 1950-talet tror att man lever bättre på landsbygden än i städer, även om inkomsterna blir lägre (FSI 1999: v52lant). Samtidigt med inflyttningen till de stora städerna och tillväxten av tätorterna förefaller vikten av fri natur och ett grönt landskap ha ökat i människors upplevelser. Oron för skogsdöd, försurning, regnskogarna m.m. hör till de många indikatorerna på att skogen har en central del i detta perspektiv (FSI 2000: v50miljö). Detta nämns endast som en allmän ram för de uppgifter som presenteras i det följande. Vi skall här endast kort presentera svaren på några frågor om användning och ägande av skogen som ställts under februari – april i år. Frågorna har ställts med hjälp av ett särskilt anslag från Statsskogsutredningen, Regeringskansliet.</p>
<p>Undersökningen har gjorts med mätinstrumentet ”Kajsa” som använder serier av sannolikhetsurval på rikets befolkning i åldrarna 16– 79 år enligt de principer som är vedertagna av den statistiska vetenskapen. Datainsamlingen är ännu inte helt avslutad, varför de siffror som här presenteras skall ses som preliminära. Det slutliga resultatet kommer dock inte att kunna skilja sig nämnvärt från dem som här redovisas. Rapporten kommer senare att uppdateras med de slutliga siffrorna.</p>
<h2>Vad skall skogen användas till?</h2>
<p>I figur 1 på nästa sida illustreras svaren på den enkla fråga som ställts om vad man tycker att skogen skall användas till. Den exakta formuleringen av denna och de andra frågor som illustreras i framställningen, återges i bilagan. Figur 1 visar att av det vi frågat om, verkar uppgiften att svara ”för den biologiska mångfalden (djur/ växtliv m.m.)” bedömas som den mest angelägna. Uppgiften att svara för biologisk mångfald ser ut att bedömas som den viktigaste av de vi frågat om, varefter följer friluftslivet. Skogens användning ”för produktion av pappersmassa och byggvirke” uppges vara mindre viktigt. Det finns dock ingen opinion som helt vill undanta denna uppgift för skogen, även om en betydande andel (45 %) uppger sig anse att mindre än hälften av skogen skall användas på detta sätt. Man skall som regel vara försiktig med att dra bestämda slutsatser från svar på enstaka frågor. Huvuddragen i det svarsmönster som illustreras i figur 1 går dock igen i svaren även på andra frågor, som vi skall se senare.</p>
<p>Anm: En procent eller mindre har angivit ”Ingen skog alls” och detta svarsalternativ har därför slagits samman med ”En mindre del” i figuren ovan. Andelen som svarat ”Har ingen åsikt alls” är omkring 10–15 % och illustreras inte i figuren utan utgör den rest till 100 % som kvarstår när siffrorna i varje stapel adderas.</p>
<p>De olika alternativa användningssätten har inte upplevts som varandra uteslutande, tvärtom finns vissa sambandsmönster som tyder på att man tänker sig att olika sätt att använda skogen kan kombineras. Tydligast gäller detta användningsområdena biologisk mångfald och friluftsliv där sambandet är starkt. Närmare en tredjedel av dem som vill använda merparten av all skog för produktion, vill dock att merparten samtidigt skall användas för friluftsliv och biologiskt mångfald. Hur många av dessa som ser friluftsliv och biologisk mångfald som villkor även för den mindre del av skogen man tänker sig kunna användas för produktion vet vi dock inte. Frågorna är inte ställda så att några sådana slutsatser kan dras, utan ger på denna punkt endast underlag för spekulationer. Det framgår endast att produktionsaspekterna ter sig tämligen blygsamma vid sidan av den tyngdpunkt människor verkar lägga vid friluftsliv och biologisk mångfald. Det är därför tänkbart att skogens användning för produktion skulle få ett starkare stöd i opinionen om man uppfattar att den kan kombineras med de senare aspekterna.</p>
<h2>Statens ägande</h2>
<p>Två enkla frågor har ställts vad gäller statens ägande. Dels en om vilken sakföreställning man har i dag och dels en om hur man tycker det borde vara. Resultaten illustreras i figur 2 nedan.</p>
<p>Som illustreras av figuren verkar det här inte finnas några bestämda vare sig sakföreställningar eller åsikter. Kunskaperna är mycket dåliga. Det är så få som har svarat omkring en femtedel – statens faktiska andel – att det lika gärna kan antas vara fråga om gissningar som om faktiska sakkunskaper. Sådan är också bilden av sakföreställningarna rent allmänt (vänstra delen av figur 2): en stor andel som uppger att de inte alls vet samt i övrigt huvudsakligen gissningar. Någon bestämd opinion om hur stor andel staten borde äga verkar inte heller finnas. Även här finner vi en stor andel som svarat att de helt saknar uppfattning, medan de uppfattningar som angivits är spridda från i stort sett ingen andel alls till det mesta av all skog.</p>
<p>Den höga andelen svar av typ ”vet ej” som framträder både vad gäller kunskaper och åsikter, tyder på att en betydande del även av de övriga svaren är präglade av osäkerhet och brist på verkliga preferenser.</p>
<p>Sammanfattningsvis kan konstateras att medborgarna inte verkar veta särskilt mycket om ägarförhållandena och inte heller bry sig särskilt mycket om detta.</p>
<h2>Hur skall staten sköta sin skog?</h2>
<p>Med tanke på de bristande kunskaperna om statens ägande, de osäkra attityderna till hur ägandet bör se ut och till svenskt skogsbruk rent allmänt, hade det varit intressant att inleda även denna fråga med hur man tror att det ser ut i dag. Attityderna ser dock betydligt mer bestämda ut vad gäller hur man tycker att staten bör sköta sin skog. En majoritet svarar att staten skall ta särskild hänsyn till den biologiska mångfalden och landskapsbilden. Annat friluftsliv utom jakt och fiske kommer tätt därefter i rangordningen, följt av kulturmiljön. Företagsekonomiska aspekter är också värda särskild hänsyn uppger närmare en fjärdedel och något färre ”rennäringen”. Resultaten av den fråga som ställts om detta illustreras i figur 3 nedan.</p>
<p>Huvuddragen i den bild som framträder i denna figur förefaller stämma väl överens med motsvarande drag i figur 1. Uppfattningarna om att skogen i första hand bör ses som en tillgång för miljö, landskap, fritid och kultur är utbredda. Oavsett ägarförhållandena förefaller skogen som resurs för produktion och företagsekonomi att få ett mer blygsamt stöd.</p>
<p>Som nämnts är det inte helt ointressant hur kunskaper och sakföreställningar bakom denna opinionsbild ser ut. Så t.ex. kan man tänka sig att om många har föreställningen att skogen i dag till större delen utnyttjas ekonomiskt utan hänsyn till miljöhänsyn, så kan det ligga nära till hands att betona de senare värdena mer än annars. Detta ter sig dock osannlikt. Med tanke på hur åsikterna om skogens användning ser ut, borde många i så fall ha en negativ uppfattning om svenskt skogsbruk. Detta verkar inte vara fallet, enligt de indikatorer vi har på inställningen till skogsbruket. På en enkel fråga om attityden till ”svenskt skogsbruk” år 1999 svarade 30 % ”vet inget alls om detta” och 19 % att de varken var positiva eller negativa. Bland dem som uttryckte en uppfattning i någon riktning var balansen dock klart positiv: 42 % uttryckte en positiv attityd, endast 10 % en negativ.</p>
<p>I tabellbilagan på följande sidor återges svaren på de olika frågorna för några olika befolkningsgrupper. Vi kan där bl.a. se att män och äldre är mer positiva till att skogen används för produktion än kvinnor och yngre. Ett liknande mönster antyds vad gäller statens ansvar för att tillvarata företagsekonomiska aspekter i sitt ägande av skog. Vad gäller friluftslivets betydelse ter sig enigheten större mellan olika befolkningsgrupper. I samtliga grupper väger den biologiska mångfalden tyngst – både vad gäller användningen av skog rent allmänt och vad gäller statens ägaransvar. Några nämnvärda skillnader kan inte noteras mellan grupper med olika facklig tillhörighet eller utbildning. Kunskaperna om de statliga ägarförhållandena förefaller större på landsbygden och i mindre tätorter än i större tätorter och något större bland kvinnor än män. Genomgående är dock kunskaperna dåliga. Svarsfördelningarna för ett stort antal ytterligare befolkningsgrupper finns, men återges inte i denna tabellbilaga. Sådana och andra vidare uppgifter kan tas fram på förfrågan till FSI. Materialet har lagts in i långtidsstudiens forskningsdatabas.</p>
<p>Osäkerhet och bristande kunskaper gör att svaren på den ena frågan inte alltid överensstämmer med svaren på en annan fråga, såsom man kanske väntar sig. Åsikterna har dock en klar riktning och balans. Huvuddragen i den sammanfattning som här lämnats, är därför trovärdiga.</p>
<p>Avslutningsvis återges de exakta formuleringarna för de huvudfrågor som använts i undersökningen.</p>
<h2>Bilaga</h2>
<h2>Statistiska konfidensintervall för olika procenttal vid olika urvalsstorlek</h2>
<p>Siffrorna i rapporten bör läsas med tanke på den s.k. statistiska ”felmarginalen”, som kan avläsas i tabellen nedan. Det bör noteras att när så pass många olika uppgifter granskas, så kommer denna ”felmarginal” att överträdas, trots att den föreges vara just en marginal för det fel som kan förekomma. Den s.k. felmarginalen bygger nämligen på en sannolikhetsfördelning där det endast i 5 fall av hundra händer att felet är större än det som anges i ”felmarginalen”. Har vi hundra olika urval (t.ex. på olika befolkningsgrupper), så betyder det alltså att felet i fem fall är större än det som anges inom ”felmarginalen”. Detsamma gäller om vi rör oss med hundra olika uppgifter av annat slag än bakgrundsvariabler.</p>
<h2>Statistiskt konfidensintervall (s.k. felmarginal ) för olika procenttal vid olika urvalsstorlek (bastal)</h2>
<p>Läsanvisning: Det procenttal man vill ha den rekommenderade felmarginalen för avläses kolumnvis, varefter man går till den rad som har det aktuella bastalet angivet längst till vänster. En procentsiffra som i rapporten anges till 20 står alltså att finna i tredje kolumnen. Om bastalet för siffran i rapporten anges till 50 går man till andra raden i den nyss uppsökta kolumnen. Siffran 11 står där angiven, vilket betyder att siffran i rapporten skall ses med en felmarginal om –11 till +11, d.v.s. 9–31 %.</p>
<p>Forskningsgruppen för Samhälls- och Informationsstudier (FSI) bildades 1971 med ett syfte som i grova drag kan sägas vara att försöka avläsa hur samhällsutvecklingen färgar av sig i våra liv. Huvudverksamheten består i mätning och analys av attityder, värderingar, kunskaper, vanor och bakgrundsförhållanden i befolkningen. Långtidsserien av frågeundersökningar inkluderar stora surveystudier under 1955–1970 från det ursprungliga Svenska Gallupinstitutet och har idag kommit att bli en av världens längsta och mest omfattande. Materialet finns samlat i en databas under arbetsnamnet Ditt land och Ditt liv som därmed blivit en unik dokumentation över frågesvar från svenska folket från 1955 fram till idag. Sedan hösten 1993 äger datainsamlingen rum genom en särskild metodik med ständigt pågående (dagliga) mätningar med frågor till befolkningen i åldrarna 16–79 år. Metodiken, som genom sin höga tidsupplösning och på andra sätt ger stora fördelar i vetenskaplig kvalitet, har (genom en speciell historik i sin upprinnelse) fått namnet ”Kajsa”.</p>
<p>FSI är en från myndigheter, företag och organisationer fristående forskningsinstitution. Arbetet möjliggörs av anslag från forskningsfonder och andra håll (organisationer, massmedia, myndigheter m.m.) och genom frivilliga forskarinsatser.</p>
<p>Under 1990-talet har FSI knutit till sig en referensgrupp för att bidraga till styrningen av mätningarnas inriktning och kvalitet. Referensgruppen består av framstående forskare från olika universitet och högskolor i Sverige och norden men också av namnkunniga personer från de politiska partierna, massmedia och andra institutioner.</p>
<h2>Bilaga 10</h2>
<h2>Synpunkter från Statsskogsutredningens 8 seminarier Sammanfattning</h2>
<p>Statsskogsutredningen har genomfört åtta seminarier runt om i landet för att få in synpunkter på hur statens skogar ska förvaltas. Inbjudan till seminarierna gick ut brett. Dels genom annonser i tidningarna Skogen och Land och dels via riktade inbjudningar till såväl centrala som lokala organisationer och intresseföreningar av olika slag. Deltagare kom från skogssektorn inklusive fackliga företrädare samt från natur- och friluftsorganisationer. Även representanter från länsstyrelser, skogsvårdsstyrelser och kommuner samt berörda statliga verk deltog. Några få egna företagare närvarade liksom några enskilda personer.</p>
<p>I genomsnitt deltog ca 30 personer på varje seminarium, något fler i Norrland och Stockholm än i södra delen av landet. Många synpunkter kom fram och samtliga har redovisats på utredningens hemsida. Deltagarna var mycket positiva till att utredningen gått ut för att få in synpunkter på ett så tidigt stadium.</p>
<h2>Skillnad mellan norr och söder</h2>
<p>Viss skillnad märktes på vilka synpunkter som kom fram från norra respektive södra Sverige. I norra delen av landet ansåg de flesta att staten bör äga skog för virkesproduktion och gärna utöka arealen. I södra Sverige var deltagarna mer inne på att staten endast ska äga skog för naturvårdsändamål samt skog intill tätorter för att garantera friluftslivets intressen.</p>
<p>Konflikter mellan naturvård och virkesproduktion var också tydligare i norra Sverige. Både Naturskyddsföreningen och Fältbiologerna överlämnade utredningar angående Fastighetsverkets respektive Sveaskogs föryngringsavverkningar och menade att de statliga förvaltarna vid flera tillfällen avverkat viktiga områden, som enligt organisationerna bör betraktas som biotopskyddade.</p>
<h2>Staten som skogsägare</h2>
<p>De flesta deltagare på seminarierna i Norrland ansåg att staten ska äga skogsmark för virkesproduktion, bl.a. för att behålla arbetstillfällen inom skogsnäringen och för att garantera timmer till inlandets köpsågverk. Flera angav också att staten som skogsägare har större möjlighet att lösa konflikter mellan t.ex. rennäringen, jakt och fiske samt turism.</p>
<p>Staten ansågs också ha större ansvar för bevarandefrågorna än vad man kan begära av en privat skogsägare, vilket enligt många av deltagarna talar för att staten ska äga produktiv skogsmark.</p>
<p>Andra seminariedeltagare, särskilt de från södra delen av landet, ansåg att staten endast ska äga skogsmark där det finns särskilda skäl till statligt ägande. Bland dessa skäl nämndes natur- och kulturvården, rennäringen och rekreation i tätortsnära skogar. Flera deltagare ansåg att staten bör äga mer mark i tätortsnära områden då de menade att kommunerna ensamma inte kan ta det ansvaret.</p>
<p>Många ansåg att staten bör vara mer aktiv när det gäller att köpa och sälja mark. Det behövs mycket mark som kan användas till bytesmark när naturreservat etc. köps in eller för andra framtida ändamål. En del skogsmark bör säljas till privata skogsägare med många små och splittrade marker.</p>
<p>Vid diskussioner om staten som ägare till slott och kungsgårdar samt andra kulturhistoriskt intressanta fastigheter tog flera upp vikten av att hålla ihop byggnader samt jord- och skogsbruksmarker som en enhet. Detta för att behålla kompetensen på flera områden samt för att hålla samman det kulturhistoriska arvet.</p>
<h2>Samhällsekonomiska hänsyn</h2>
<p>Det stora flertalet seminariedeltagare ansåg att statens skogsbruk ska ta större hänsyn t ex till natur- och kulturmiljövård samt till rekreationsmiljön och därmed folkhälsan än vad man kan begära av privata skogsägare. Även hänsyn till skogens betydelse för vattenbalansen och skogen som kolsänka bör lyftas fram i den statliga skogsförvaltningen.</p>
<p>För att kunna värdera och jämföra skogens alternativa nyttjande är det nödvändigt att prissätta annat användande av marken än enbart virkesproduktionen. Det statliga skogsbruket bör, enligt många av deltagarna, väga samman allt nyttjande av skogen och främst se till den samhällsekonomiska nyttan.</p>
<p>Många tog upp att staten som skogsägare bör utgöra en kraftfull part när det gäller utveckling av det regionala näringslivet. Allmänhetens möjligheter till jakt och fiske bör också vara en viktig uppgift för en statlig skogsförvaltare. Även priserna för jaktarrende togs upp på flera seminarier. Framför allt var det de stigande priserna i södra delen av landet som oroade. Flera menade att staten bör vara prisledande och se till att jaktarrendena hålls på en rimlig nivå.</p>
<p>Det var en ganska allmän uppfattning att staten som skogsägare bör ha till uppgift att marknadsföra skogen och informera om allemansrätten m.m.</p>
<p>Flera poängterade att statens skogsbruk ej ska subventioneras, eftersom man då snedvrider konkurrensen. Däremot kan särskilda medel för vissa ändamål anslås, som t.ex. information och utbildning om skogen och allemansrätten. Det ska dock klart framgå i den ekonomiska redovisningen hur dessa medel använts.</p>
<h2>Rennäringen</h2>
<p>Rennäringen är den enda näringsverksamhet som i dag använder skogsmark som brukas med huvudsyfte att producera virke. Det var endast i norra delen av landet som samefrågorna aktivt togs upp. På samtliga seminarier i Norrland fanns representanter från renägarna med. Viktiga synpunkter som kom fram var att renägarna gärna vill att renarna betar av marklav före slutavverkning, vilket kräver mer än ett års framförhållning i avverkningsplaneringen och samråd i god tid.</p>
<p>Samebyarna vill kunna påverka både när i tiden föryngringsavverkning sker och att markberedning sker på sådant sätt att marklaven gynnas. Samråd bör ske på ett tidigt stadium, helst före avverknings- och återväxtplaneringen, för att renägarna verkligen ska kunna påverka skogsbruket. Samråden bör omfatta minst 5 år enligt förslag från samerna. Vidare föreslogs att rennäringens behov av renbete bör vara en del i skogsbrukets strategiska planering.</p>
<p>Vid seminarierna i norra Sverige påpekades att det skett en tydlig försämring de senaste åren när det gäller mängden skogsvårdsåtgärder såsom röjning och gallring av skogen. Dessa åtgärder påverkar både renbetet och flyttvägar. Mer aktiv röjning och gallring behövs för att renarna ska trivas.</p>
<p>Samebyarna anser att skogsbruket bör vara underställd renbetet på rennäringens åretruntmarker. I dessa områden anser de också avkastningskraven ska vara lägre. Förslag fördes fram att skogsbruket ska ge ekonomisk kompensation till renägare om marklav och hänglav förstörs så att stödutfodring kan ske utan ekonomiska förluster för den enskilde renägaren.</p>
<p>Både i Östersund och Storuman påpekade samernas representanter att det ofta uppstår problem vid markförsäljning. Om samebyarna kommit överens med markägaren kan hela samrådet spolieras när marken byter ägare. Därmed är det tryggare om staten äger renbetesmarkerna. Förslag fanns att stärka den lagliga rätten när det gäller överenskommelser som görs i de obligatoriska samråden till att även omfatta kommande markägare.</p>
<p>I Mora ville samernas representant förvalta jakt och fiske på rennäringens åretruntmarker och även ha rätt att besluta om rovdjursstammens storlek.</p>
<h2>Att vara ett föredöme</h2>
<p>Så gott som alla seminariedeltagare ansåg att staten ska utgöra ett föredöme som skogsägare. Särskilt poängterades natur- och kulturmiljövård samt för det rörliga friluftslivet. Metoder att förmera den biologiska mångfalden i skogen togs upp ett sätt för staten att utgöra ett föredöme.</p>
<p>När det gäller friluftslivet ansåg många att de statliga skogsägarna ska vara mer generösa med att ordna rastplatser, skylta stigar och på andra sätt öka framkomligheten i skogen. Skogen ska vara variationsrik och spännande. Att underhålla vägar och låta skogsbilvägarna vara tillgängliga för allmänheten är viktigt.</p>
<p>Andra föredömen som togs upp var att staten som skogsförvaltare ska sträva mot att nå riksdagens miljömål samt att gynna sysselsättning och mångbruk i skogen. Ny teknik och nya skötselmetoder bör utvecklas i samarbete med forskare och innovatörer som ett led i statens föredömliga skogsförvaltning.</p>
<p>Statens skogsbruk ska utgöra ett föredöme när det gäller viltvård och viltbetesproduktion, ansåg flera jaktintresserade deltagare. De ansåg också att staten bör försöka hålla priserna på jaktarrenden inom en rimlig nivå och ta på sig en roll som normbildande. För att locka ungdomar till jakten föreslogs att staten på sina marker ger möjlighet till ”prova på jakt”.</p>
<p>Delaktighet i det statliga skogsbruket ansågs viktigt. Samråd med samebyar, lokalbefolkningen, olika intressegrupper samt det lokala näringslivet i samband med åtgärder i skogsbruket är ett sätt för staten att vara ett föredöme. Dessutom är det ett sätt att på ett tidigt stadium lösa eventuella konflikter. Samråden bör också ses som ett sätt att gynna mångbruk av skogen.</p>
<p>Många förde fram att staten bör ha en samhällsekonomisk syn på skogens brukande, vilket man inte kan begära av en privat skogsbrukare. Ett föredömligt statligt skogsbruk ska vara lönsamt, dock bör avkastningskraven ställas i relation till användningen av marken</p>
<p>En föredömlig statlig skogsförvaltning ska tydligt skilja på det rent företagsekonomiska och vad förvaltningen gör utöver detta. Politiker och allmänhet ska kunna se hur pengarna används, det ska vara god transparens i den ekonomiska redovisningen. Därmed minskar risken för dolda subventioner och snedvriden konkurrens.</p>
<p>Kompetensen inom skogsbruket togs också upp. Den ska hållas hög och staten bör utgöra ett föredöme vid upphandling av entreprenader, bl.a. genom att ställa samma krav på arbetsmiljö och kompetens som hos den egna personalen.</p>
<p>En gemensam organisation</p>
<p>De flesta seminariedeltagare ansåg att en gemensam stor skogsorganisation är mer rationell än flera mindre statliga förvaltare. Lokalt inflytande över skogsbruket betonades dock, liksom lokalt partnerskap bl a för att utveckla jakt, fiske och turism. Att utveckla flera näringar med anknytning till skogen är en viktig utmaning för den statliga skogsbruksorganisationen.</p>
<p>En gemensam statlig skogsförvaltning är tydligare gentemot allmänheten och olika intressegrupper i sin roll som ägare. Mål och syften bör dock vara tydligare och klarare än i dag. Statens mark ska finnas där den behövs enligt de mål och syften staten har med sitt markägande, t.ex. ansåg många seminariedeltagare att staten bör äga mer mark runt tätorterna.</p>
<p>En gemensam statlig skogsorganisation bör ge de anställda möjlighet att arbeta både med skogsbruk och som t ex naturguider. De statliga skogsarbetarna behöver både ökad kompetens och nya arbetsbeskrivningar. Sådant utvecklingsarbete underlättas av en större gemensam organisation, enligt flera av deltagarna.</p>
<h2>Bilaga 11</h2>
<h2>Statens förvärv av mark vid reservatsbildning</h2>
<p>Redovisning av enkät till markägare</p>
<h2>Redovisning av enkät till markägare</h2>
<p>Enkäten skickades ut till 192 skogsägare, av dem har 136 svarat, dvs. 70 procent. Eftersom en del har uppgivit flera svarsalternativ är antalet svar därför inte alltid 136 i redovisningen. Efter varje fråga har det funnits utrymme för en personlig kommentar. Denna möjlighet har utnyttjats, framför allt i frågorna 3 och 4. Fråga 5 omfattade endast ett öppet svarsalternativ.</p>
<p>1. Hur fick du reda på att din skogsmark skulle bli naturreservat eller nationalpark?</p>
<p>Den viktigaste informationskällan för skogsägarna var länsstyrelsen, drygt 9 av 20 (47,6 procent) fick sin information därifrån. Den näst viktigaste informationskällan var Naturvårdsverket, som lämnade information till 5 av 20 (25,2 procent). Av dem som har uppgivit flera informationskällor har flertalet nämnt länsstyrelsen och Naturvårdsverket i förening.</p>
<p>Det är värt att notera att så pass många som 1 av 4 (6,1 + 19,7 procent) uppgav att de fick information från massmedia eller genom annan informationskälla. 4 av 20 (19,7 procent) har uppgivit ”annan informationskälla”, merparten av dem har då inte angivit vilken informationskälla det har gällt. Av dem som har gjort det var den vanligaste att skogsägaren vid kontakt med skogsvårdsstyrelsen inför avverkning fick vet att det fanns planer på att markområdet skulle bli naturreservat eller nationalpark. Ett fåtal fick ingen information i förväg, hörde det ryktesvägen eller fick den genom massmedia.</p>
<p>Av de få som skrev en personlig kommentar efter denna fråga var det några som redan i inledningsskedet klagade över det opersonliga föreläggandet och den oprofessionella handläggningen från framför allt länsstyrelsens sida.</p>
<p>2. Vad ville du göra med skogsmarken då du förstod att området skulle bli naturreservat eller nationalpark?</p>
<p>Knappt 8 av 20 (35,3 + 4,7 procent) var intresserade av att sälja sin mark till staten. Av dem ville merparten, 7 av 20 (35,3 procent) få pengar i handen, medan 1 av 20 (4,7 procent) ville sälja marken för att därefter kunna köpa ny mark på annat håll. 4 av 20 (20,0 procent) var intresserade av att få ersättningsmark för att därefter kunna fortsätta att bruka skogen. Drygt 7 av 20 (24,0 + 12,6 procent) uppgav att de inte var intresserade av att sälja sin mark. 1 av 4 (24,0 procent) föredrog ersättning för intrång, medan drygt 1 av 10 (12,6 procent) inte ville sälja marken, oavsett vilket pris eller vilken ersättningsmark de fick.</p>
<p>3. Hur uppfattar du myndighetens bemötande i den fortsatta handläggningen?</p>
<p>Det är en överväldigande majoritet, 13 av 20 (65,4 procent), som har svarat att de tycker att de blivit bra bemötta vid den fortsatta handläggningen. Men det är ändå så många som drygt 3 av 10 (25,7 + 5,9 procent) som inte tycker att de fått ett helt acceptabelt bemötande från myndigheternas sida. 1 av 4 (25,7 procent) anser att de blivit dåligt bemötta och 1 av 20 (5,9 procent) att de fått ett ganska bra bemötande.</p>
<p>36 skogsägare har skrivit kommentarer efter denna fråga och där förekommer uttryck såsom ”långsamt och oproffessionellt”, ”nonchalant och diktatoriskt”, ”oförskämd”, ”byråkratiskt”. En del hade uppfattat situationen som hotfull, de kände sig tvingade att sälja, oavsett om de ville det eller inte.</p>
<p>Några tog upp att de saknade öppen diskussion där motparten lyssnade på och respekterade deras åsikter. De saknade kunskaper hos de personer som de förhandlade med, de tyckte heller inte alltid att systemet med externa förhandlare fungerade bra.</p>
<p>4. Vad anser du om den slutliga uppgörelsen angående försäljning/byte av mark/ intrångsersättning?</p>
<p>Det är en majoritet, nästan 6 av 10 (57,4 procent), som uppger att de är nöjda med den slutliga uppgörelsen. Men det är ändå cirka 4 av 10 (13,2 + 27,9 procent) som uttryckte någon grad av missnöje. Ett fåtal, drygt 1 av 10 (13,2 procent) uppger att de är missnöjda, medan knappt 3 av 10 (27,9 procent) uppger att de delvis är missnöjda.</p>
<p>Efter denna fråga är det 50 skogsägare som har skrivit personliga kommentarer, som då främst har handlat om att de varit missnöjda på olika sätt. Den vanligaste orsaken till missnöje är den alltför låga ersättningen. Andra skäl är bristen på ersättningsmark eller att de av olika skäl är missnöjda med handläggningen, att de får oklara besked, att hanteringen är långdragen eller att de upplever en brist på inflytande. Endast en markägare tog här upp missnöje med reavinstbeskattningen.</p>
<p>5. Vad skulle Naturvårdsverket och staten kunna göra för att underlätta köp respektive försäljning av mark för naturvårdsändamål?</p>
<p>Mer än hälften av dem som har svarat, 76 personer, har skrivit en personlig kommentar till denna fråga. Många av de kommentarer som finns efter tidigare frågor, främst 3 och 4, återkommer här i den avslutande frågan där det inte funnits några fasta svarsalternativ.</p>
<p>Bättre information, gärna tidigt, snabbare handläggning och kortare beslutsvägar verkar vara de viktigaste önskemålen bland dem som skrivit en personlig kommentar. Det finns också önskemål om en bättre framförhållning från myndigheternas sida genom att det t.ex. finns en plan för hur behovet av bytesmark ska kunna tillgodoses.</p>
<p>Det finns önskemål bland skogsägarna om att myndigheterna ska lyssna mer på deras synpunkter och förstås tillgodose dem i större utsträckning än vad som skett. Några har tagit upp att de inte fått ett korrekt bemötande, att de har känt sig manipulerade, att de blivit oproffessionellt bemötta. Ett önskemål som framfördes var att den som förhandlar på statens uppdrag ska vara oberoende i förhållande till myndigheterna och ha bättre kunskaper både om skogsfrågor och hur man förhandlar.</p>
<p>Ett annat önskemål är att ersättningen vid försäljning av mark till staten ska vara bättre och att det ska vara marknadspriset som är utgångspunkten när priset sätts. Ett flertal önskar sig också ersättningsmark, gärna mark som inte ligger för långt bort och som har samma kvalitet som den mark man själv säljer. En enda markägare tog i de personliga kommentarerna upp önskemålet om en förändrad reavinstbeskattning.</p>
