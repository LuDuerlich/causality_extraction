<h1>Promemoria</h1>
<h2>2003-09-12 Fi2003/3463</h2>
<h2>Finansdepartementet</h2>
<p>Skatte- och tullavdelningen Enheten för mervärdesskatt (S2) Ylva Börjesson</p>
<p>Åsa R Johansson Inga-Lill Askersjö</p>
<h2>Mervärdesskatt i ett EG-rättsligt perspektiv (SOU 2002:74)</h2>
<h2>Remissammanställning</h2>
<h2>6.21 Folkbildningsförbundet, Folkbildningsrådet, RIO, ax och</h2>
<h2>7.15 Folkbildningsförbundet, Folkbildningsrådet, RIO, ax och</h2>
<h2>8.1 Slopande av det generella undantaget för ideell verksamhet..43</h2>
<p>8.1.17 Folkbildningsförbundet, Folkbildningsrådet, RIO, ax och</p>
<h2>8.2 Undantaget för tillhandahållande av personal för själavård..122</h2>
<p>8.3.8 Folkbildningsförbundet, Folkbildningsrådet, RIO, ax och 8.5.9 Folkbildningsförbundet, Folkbildningsrådet, RIO, ax och</p>
<h2>8.7 Undantag för tillhandahållanden inom fristående grupper ..207</h2>
<p>8.7.6 Folkbildningsförbundet, Folkbildningsrådet, RIO, ax och</p>
<h2>8.8 Undantag för tillhandahållanden avseende sjukvård och social</h2>
<p>8.8.5 Erikshjälpen, Evangeliska frikyrkan/Bröd till bröder, Frälsningsarmén/Myrorna, Hjärta till hjärta, Human Bridge, Läkarmissionen, Praktisk Solidaritet/Emmaus,  SAM-hjälp. Stockholms Stadsmission, Svenska pingstmissionen/PMU Interlife212 8.8.6 Pingstkyrkans Biståndscenter – Katrineholm, Sandviken och</p>
<h2>samt slopande av anknytningen till god redovisningssed och införande</h2>
<h2>11.2 Beskattningsgrundande händelse och redovisningstidpunkt vid</h2>
<h2>11.5 Betalnings- och redovisningsskyldighet för felaktiga</h2>
<h2>12.6 Folkbildningsförbundet, Folkbildningsrådet, RIO, ax och</h2>
<h2>13.9 Folkbildningsförbundet, Folkbildningsrådet, RIO, ax och</h2>
<h2>15.4 Bilaga 4 RF, Skatterättslig pilotstudie av idrottsföreningar .426</h2>
<h2>15.5 Bilaga 5 BUS, svar som BUS lämnat till utredningen om översyn av reglerna om reducerade mervärdeskatter m.m. (Fi2002:11)</h2>
<h2>15.6 Bilaga 6 KLYS, svar som KLYS lämnat till utredningen om översyn av reglerna om reducerade mervärdeskatter m.m. (Fi2002:11)</h2>
<h2>1 Remissinstanser</h2>
<h2>1. Kammarrätten i Stockholm</h2>
<h2>2. Länsrätten i Stockholms län</h2>
<h2>3. Länsrätten i Skåne län</h2>
<h2>4. Ekobrottsmyndigheten (EBM)</h2>
<h2>5. Datainspektionen</h2>
<h2>6. Statskontoret</h2>
<h2>7. Statistiska Centralbyrån (SCB)</h2>
<h2>8. Konsumentverket</h2>
<h2>9. Kommerskollegium</h2>
<h2>10. Sveriges Exportråd</h2>
<h2>11. Tullverket</h2>
<h2>12. Ekonomistyrningsverket (ESV)</h2>
<h2>13. Riksrevisionsverket</h2>
<h2>14. Riksskatteverket (RSV)</h2>
<h2>15. Bokföringsnämnden (BFN)</h2>
<h2>16. Folkbildningsrådet</h2>
<h2>17. Lunds universitet, filosofiska/teologiska institutionen</h2>
<h2>18. Statens Kulturråd</h2>
<h2>19. Riksantikvarieämbetet</h2>
<h2>20. Riksarkivet (RA)</h2>
<h2>21. Statens historiska museer (SHMM)</h2>
<h2>22. Livrustkammaren, Skoklosters slott och Hallwylska museet (LSH)</h2>
<h2>23. Stiftelsen Svenska Filminstitutet</h2>
<h2>24. Presstödsnämnden</h2>
<h2>25. Konkurrensverket</h2>
<h2>26. Verket för näringslivsutveckling (NUTEK)</h2>
<h2>27. Svenska kyrkan</h2>
<h2>28. Svenska Kommunförbundet (SK)</h2>
<h2>29. Landstingsförbundet (LF)</h2>
<h2>30. Svenska Naturskyddsföreningen</h2>
<h2>31. Sveriges Advokatsamfund (Advokatsamfundet)</h2>
<h2>32. Svenska Handelskammarförbundet</h2>
<h2>33. Svensk Handel</h2>
<h2>34. Svenskt Näringsliv</h2>
<h2>35. Företagarnas Riksorganisation (Företagarna)</h2>
<h2>36. Lantbrukarnas Riksförbund (LRF)</h2>
<h2>37. FAR</h2>
<h2>38. Svenska Revisorssamfundet (SRS)</h2>
<h2>39. Sveriges Försäkringsförbund (Försäkringsförbundet)</h2>
<h2>40. Sveriges Riksidrottsförbund (RF)</h2>
<h2>41. Tjänstemännens Centralorganisation (TCO)</h2>
<h2>42. Sveriges Akademikers Centralorganisation (SACO)</h2>
<h2>44. Svenska Tidningsutgivareföreningen (Tidningsutgivarna)</h2>
<h2>45. Svenska Bankföreningen</h2>
<h2>46. Amatörkulturens samrådsgrupp ( ax )</h2>
<h2>47. Basgruppen</h2>
<h2>48. Bildkonst Upphovsrätt i Sverige (BUS)</h2>
<h2>49. Bygdegårdarnas Riksförbund (BR)</h2>
<h2>50. Centralmuseernas samarbetsråd</h2>
<h2>51. Svenska Djurparksföreningen (SDF)</h2>
<h2>52. Elektriska installatörsförbundet</h2>
<h2>53. Folkbildningsförbundet</h2>
<h2>54. Riksorganisationen Folkets Hus och Parker (FHP)</h2>
<h2>55. Folkrörelserådet Hela Sverige skall leva</h2>
<h2>56. Forum för frivilligt socialt arbete</h2>
<h2>57. Forum Syd</h2>
<h2>58. Friluftsorganisationer i samverkan (FRISAM)</h2>
<h2>59. Frivilligorganisationernas Insamlingsråd (FRII)</h2>
<h2>60. Föreningen för Sveriges Kulturtidskrifter</h2>
<h2>61. Gemenskapen för Elektroniska Affärer (GEA)</h2>
<h2>62. Grafiska företagens förbund</h2>
<h2>63. KFUM-KFUK</h2>
<h2>64. Konstfrämjandet</h2>
<h2>65. Konstnärliga och Litterära yrkesutövares samarbetsnämnd (KLYS)</h2>
<h2>66. Konstnärernas Riksorganisation (KRO)</h2>
<h2>67. Landsrådet för Sveriges ungdomsorganisationer (LSU)</h2>
<h2>68. Länsmuseernas samarbetsråd</h2>
<h2>69. Motormännens riksförbund</h2>
<h2>70. Musikarrangörer i samverkan (MAIS)</h2>
<h2>71. Näringslivets nämnd för regelgranskning</h2>
<h2>72. Plåtslageriernas riksorganisation</h2>
<h2>73. Redovisningsrådet</h2>
<h2>74. Riksföreningen Folkets bio</h2>
<h2>75. Riksföreningen Våra gårdar</h2>
<h2>76. SABO</h2>
<h2>77. Svenska  ESF-Rådet</h2>
<h2>78. Svenska Kennelklubben (SKK)</h2>
<h2>79. Svenska Scoutförbundet</h2>
<h2>80. Sveriges bostadsrättscentrum (SBC)</h2>
<h2>81. Sveriges Byggindustrier (BI)</h2>
<h2>82. Fastighetsägarna Sverige (Fastighetsägarna)</h2>
<h2>83. Sveriges Förenade Filmstudios</h2>
<h2>84. Sveriges Förenade Studentkårer (SFS)</h2>
<h2>85. Sveriges Hembygdsförbund (SHF)</h2>
<h2>86. Sveriges Konstföreningar</h2>
<h2>87. Sveriges Kristna Råd (SKR)</h2>
<h2>88. Sveriges Tidskrifter</h2>
<h2>89. Synskadades Riksförbund</h2>
<h2>90. Svensk Scenkonst (tid. Teatrarnas Riksförbund)</h2>
<h2>91. VVS-Installatörerna</h2>
<h2>92. Handikappförbundens samarbetsorgan (Handikappförbunden)</h2>
<h2>2 Övriga som har yttrat sig</h2>
<p>(angivna nummer motsvarar ingivarens nummer i diariet)</p>
<h2>93. Pensionärernas Riksorganisation (PRO)</h2>
<h2>94. Olofsson, Bo</h2>
<h2>95. Agura AB</h2>
<h2>96. Sveriges Pensionärsförbund (SPF)</h2>
<h2>97. Erikshjälpen, Evangeliska frikyrkan/Bröd till bröder, Frälsningsarmén/Myrorna, Hjärta till hjärta, Human Bridge, Läkarmissionen, Praktisk Solidaritet/Emmaus,  SAM-hjälp. Stockholms Stadsmission, Svenska pingstmissionen/PMU Interlife</h2>
<h2>99. Pingstkyrkans Biståndscenter i Östersund</h2>
<h2>101. Pingstkyrkans Biståndscenter i Katrineholm</h2>
<h2>102. Salig Röra I Åsele</h2>
<h2>121. Cancerfonden</h2>
<h2>122. Secondhandbutiken Öppen Hand Nyköping</h2>
<h2>123. Svenska Alliansmissionen</h2>
<h2>154. Svenska Båtunionen</h2>
<h2>158. Rörelsefolkhögskolornas Intresseorganisation (RIO)</h2>
<h2>159. Svensk Idrotts Studie- och Utbildningsorganisation (SISU Idrottsutbildarna)</h2>
<h2>178. Hela människan</h2>
<h2>179. SISU Idrottsutbildarna Västergötland</h2>
<h2>183. Amnesty International svenska sektionen (Amnesty)</h2>
<h2>186. Svenska Ungdomsringen för Bygdekultur (Ungdomsringen)</h2>
<h2>187. Pingstkyrkans biståndscenter i Sandviken</h2>
<h2>188. Folkrörelsernas Samarbetsorgan för Spel- och Lotterifrågor (FSL)</h2>
<h2>216. IOGT-NTO</h2>
<h2>225. Förbundet S:t Lukas (S:t Lukas)</h2>
<h2>226. Fritidsodlingens Riksorganisation (FOR)</h2>
<h2>247. Riksteatern</h2>
<h2>251. Svenska Jägareförbundet</h2>
<h2>253. Hjärt- och Lungsjukas Riksförbund</h2>
<h2>254. Friluftsfrämjandet</h2>
<h2>255. Hyresgästföreningen</h2>
<h2>257. Fondbolagens förening</h2>
<h2>260. Svenska kyrkans Församlingsförbund</h2>
<h2>261. Riksförbundet Hem och Skola (RHS)</h2>
<h2>263. Sveriges Redovisningskonsulters Förbund (SRF)</h2>
<h2>157. Svenska Röda Korset</h2>
<h2>98. Röda korset i Enköping, Åsundakretsen</h2>
<h2>100. Rödakorskretsen i Brunflo</h2>
<h2>103. Rödakorskretsarna i Höör, Tjörnarp, Hallaröd/Norra Rörum och Riksstämmoombudet Barbro von Trampe</h2>
<h2>104. Rödakorskretsen i Lidköping</h2>
<h2>105. Rödakorskretsen i Västervik</h2>
<h2>106. Rödakorskretsen i Laxå</h2>
<h2>107. Rödakorskretsen i Ronneby</h2>
<h2>108. Rödakorskretsen i Rydaholm</h2>
<h2>109. Rödakorskretsen i Karlshamn</h2>
<h2>110. Rödakorskretsen i  Undersåker-Kall</h2>
<h2>111. Rödakorskretsen i Tidaholm</h2>
<h2>112. Röda Korset region sydost</h2>
<h2>113. Rödakorskretsen i Sölvesborg</h2>
<h2>114. Rödakorskretsen i Ängelholm</h2>
<h2>115. Rödakorskretsen i Borås</h2>
<h2>116. Rödakorskretsen i Möklinta</h2>
<h2>117. Rödakorskretsen i Löt</h2>
<h2>118. Rödakorskretsen i Tibro</h2>
<h2>119. Rödakorskretsen i Karlstad</h2>
<h2>120. Rödakorskretsen i Gnesta</h2>
<h2>124. Rödakorskretsen i Sollefteå</h2>
<h2>125. Rödakorskretsen i Anderstorp</h2>
<h2>126 Rödakorskretsen i Tranås</h2>
<h2>127 Rödakorskretsarna i Sundsvall, Alnö,  Tuna-Attmar-Stöde och Njurunda</h2>
<h2>128 Rödakorskretsen i Värnamo</h2>
<h2>129 Rödakorskretsen i Växjö</h2>
<h2>130 Rödakorskretsen i Älmhult</h2>
<h2>131 Röda korset, Storsjökretsen</h2>
<h2>132. Rödakorskretsen i Ramsele</h2>
<h2>133. Rödakorskretsen i Mariefred</h2>
<h2>134. Rödakorskretsen i Sävsjö</h2>
<h2>135. Rödakorskretsarna i Vara, Essunga och Grästorp</h2>
<h2>136. Röda korset, Vetlandakretsen</h2>
<h2>137. Rödakorskretsen i Hjo</h2>
<h2>138. Rödakorskretsen i Fröjered</h2>
<h2>139. Rödakorskretsarna i Jönköping,  Norrahammar-Banarp och Taberg</h2>
<h2>140. Rödakorskretsen i Piteå</h2>
<h2>141. Rödakorskretsen i Täby</h2>
<h2>142. Rödakorskretsen  Vittinge-Morgongåva</h2>
<h2>143. Rödakorskretsen i Eslöv</h2>
<h2>144. Rödakorskretsen i Vittsjö</h2>
<h2>145. Röda korset, kupans ämneskrets i Örnsköldsvik</h2>
<h2>146. Rödakorskretsen i  Gällivare-Malmberget</h2>
<h2>147. Rödakorskretsen i Luleå</h2>
<h2>148. Rödakorskretsen i  Runsten-Långlöf</h2>
<h2>149. Rödakorskretsen i Mönsterås</h2>
<h2>150. Rödakorskretsarna i Karlskrona</h2>
<h2>151. Rödakorskretsen i Laholm</h2>
<h2>152. Rödakorskretsen i Grava</h2>
<h2>153. Rödakorskretsen i Skövde</h2>
<h2>155. Rödakorskretsen i Årjäng</h2>
<h2>156. Rödakorskretsen i Skillingaryd</h2>
<h2>160. Rödakorskretsarna i Borgholm, Räpplinge och Högsrum</h2>
<h2>161. Röda korset, norra samverkansområdet på Gotland</h2>
<h2>162. Rödakorskretsen i Vallentuna</h2>
<h2>163. Rödakorskretsen i Junsele</h2>
<h2>164. Rödakorskretsarna i Filipstad, Lesjöfors och Nordmark</h2>
<h2>165. Rödakorskretsen i Töreboda</h2>
<h2>166. Rödakorskretsen i Smedjebacken</h2>
<h2>167. Rödakorskretsen i Västerfärnebo</h2>
<h2>168. Rödakorskretsarna i Ljustorp, Timrå och Tynderö</h2>
<h2>169. Rödakorskretsen i Ragunda</h2>
<h2>170. Rödakorskretsen i Katrineholm</h2>
<h2>171. Rödakorskretsen i  Mariestad-Ullervad</h2>
<h2>173. Rödakorskretsen i Eda</h2>
<h2>174. Rödakorskretsarna i Arvika, Brunskog, Gunnarskog, Magnskog och Stavnäs</h2>
<h2>175. Rödakorskretsarna i Olofström</h2>
<h2>176. Rödakorskretsen i Röstånga</h2>
<h2>177. Rödakorskretsen i Persnäs</h2>
<h2>180. Röda korset, Dackekretsen</h2>
<h2>181. Röda korset i Enköping, Fjärdhundrakretsen</h2>
<h2>182. Rödakorskretsarna i Tingsryd</h2>
<h2>184. Rödakorskretsen i Djursholm</h2>
<h2>185 Rödakorskretsen i Mölndal</h2>
<h2>189. Röda korset, mellersta samverkansområdet på Gotland</h2>
<h2>190. Röda korset, samverkansföreningen Kupan i Tidaholm</h2>
<h2>191. Röda korset, samverkansrådet i Kristianstad</h2>
<h2>192. Rödakorskretsen i Åseda</h2>
<h2>193. Rödakorskretsen i Bromölla</h2>
<h2>194. Rödakorskretsen i Bodum</h2>
<h2>195. Rödakorskretsarna i Viby, Pålsboda, Sköllersta och Hallsberg</h2>
<h2>196. Rödakorskretsen i Kumla</h2>
<h2>197. Röda korset, södra samverkansområdet på Gotland</h2>
<h2>198. Rödakorskretsen i Kisa</h2>
<h2>199. Rödakorskretsen i Södertälje</h2>
<h2>200. Röda korset, Lovökretsen</h2>
<h2>201. Rödakorskretsarna i Falköping</h2>
<h2>202. Rödakorskretsarna i Lit, Häggenås och Kyrkås</h2>
<h2>203. Rödakorskretsarna i Böda, Högby och Persnäs</h2>
<h2>204. Rödakorskretsen i  Acklinga-Kungslena</h2>
<h2>205. Rödakorskretsarna i Huskvarna, Skärstad,  Lekeryd-Svarttorp och Tenhult</h2>
<h2>206. Rödakorskretsen i Gagnef</h2>
<h2>207. Rödakorskretsen i  Arlöv-Åkarp</h2>
<h2>208. Rödakorskretsen i Hässleholm</h2>
<h2>209. Rödakorskretsarna i Emmaboda</h2>
<h2>210. Rödakorskretsen i Bollnäs</h2>
<h2>211. Rödakorskretsen i Avesta</h2>
<h2>212. Rödakorskretsen i Knislinge</h2>
<h2>213. Rödakorskretsen i Kviinge</h2>
<h2>214. Rödakorskretsen i Glimåkra</h2>
<h2>218. Röda Korset, beredskapskretsen i Stockholms län</h2>
<h2>219. Rödakorskretsen i Söderhamn</h2>
<h2>220. Rödakorskretsen i Nyköping</h2>
<h2>221. Rödakorskretsen i  Sala-Tärna</h2>
<h2>222. Rödakorskretsen i Torsby</h2>
<h2>223. Röda korset i Enköping, stadskretsen</h2>
<h2>227. Rödakorskretsen i Härnösand</h2>
<h2>229. Rödakorskretsen i Köpingsvik</h2>
<h2>230. Rödakorskretsen i Sollentuna</h2>
<h2>231. Rödakorskretsen i Helsingborg</h2>
<h2>232. Rödakorskretsen i Vislanda</h2>
<h2>233. Rödakorskretsen i Örsundsbro</h2>
<h2>234. Rödakorskretsen i Kil</h2>
<h2>236. Rödakorskretsen i Kolmården</h2>
<h2>237. Rödakorskretsen i Dorotea</h2>
<h2>238. Rödakorskretsen i  Berga-Vidingsjö</h2>
<h2>239. Rödakorskretsen i Åmål</h2>
<h2>240. Rödakorskretsen i Bjurholm</h2>
<h2>241. Rödakorskretsen i Kalix</h2>
<h2>243. Rödakorskretsarna i Vimmerby kommun</h2>
<h2>244. Rödakorskretsen i Ljungby</h2>
<h2>245. Rödakorskretsen i Skellefteå</h2>
<h2>246. Rödakorskretsen i Motala</h2>
<h2>248. Rödakorskretsen i Söderbärke</h2>
<h2>249. Rödakorskretsen i Helgum</h2>
<h2>250. Rödakorskretsen i  Ramnäs-Surahammar</h2>
<h2>252. Rödakorskretsen i Ånge</h2>
<h2>256. Röda korset, Lars Olsson</h2>
<h2>262. Rödakorskretsen i Gränna</h2>
<h2>3 Anmärkningar</h2>
<h2>RSV har bifogat yttranden från skattemyndigheterna i Stockholm, Malmö och Göteborg (se bilagorna 1, 2 och 3 ).</h2>
<h2>Folkbildningsrådet instämmer i de yttranden som lämnats av Folkbildningsförbundet och RIO. RIO och SISU Idrottsutbildarna ställer sig bakom Folkbildningsförbundets yttrande och lämnar dessutom egna yttranden. SISU Idrottsutbildarna ansluter sig dessutom till RFs yttrande. ax  samt MAIS har ingett ett gemensamt remissvar. ax och MAIS stödjer dessutom de synpunkter som framförs av Folkbildningsförbundet och FSL.</h2>
<h2>Ungdomsringen stödjer ax :s och SHFs yttrande samt lämnar dessutom eget yttrande. SHMM har lämnat synpunkter genom Centralmuseernas samarbetsråd och har inget i övrigt att tillägga. RF har bifogat ett uttalande från RF:s stämma den 29-30 maj 2003 samt en pilotstudie avseende fyra idrottsföreningar (se bilaga 4 ).</h2>
<h2>BUS hänvisar till yttrande från KLYS och KRO samt till det svar som BUS lämnat till utredningen om översyn av reglerna om reducerade mervärdeskatter m.m., Fi2002:11 (se bilaga 5 ). KRO hänvisar till KLYS remissyttrande och lämnar dessutom eget yttrande. KLYS bifogar svar som KLYS lämnat till utredningen om översyn av reglerna om reducerade mervärdeskatter m.m., Fi2002:11 (se bilaga 6 ) och hänvisar beträffande frågan om moms på bildkonst till KROs remissyttrande. SKR uppger att de inte avger eget yttrande utan ansluter sig till yttrande avgivet av Svenska kyrkan. (Se dock avsnitt 8.1.30)</h2>
<h2>Svenska Båtunionen ansluter sig helt till FRISAMs remissyttrandet och lämnar dessutom eget yttrande. Amnesty ställer sig bakom FRIIs yttrande och lämnar dessutom eget yttrande. Svenska Jägareförbundet instämmer i FRISAMs yttrande och har dessutom lämnat eget yttrande.</h2>
<h2>4 Remissinstanser som har avstått från att yttra sig Konsumentverket, Riksantikvarieämbetet, Presstödsnämnden, Sveriges Försäkringsförbund, TCO och SACO</h2>
<h2>5 Remissinstanser som inte inkommit med yttrande Sveriges Exportråd, Lunds universitet – filosofiska/teologiska institutionen, Livrustkammaren-Skoklosters slott och Hallwylska museet, Stiftelsen Svenska Filminstitutet, Svenska Naturskyddsföreningen, Svensk Handel, Basgruppen, Elektriska installatörsförbundet, Forum för frivilligt socialt arbete, Forum Syd, Föreningen för Sveriges Kulturtidskrifter, GEA, Grafiska företagens förbund, KFUM-KFUK, Konstfrämjandet, Länsmuseernas</h2>
<h2>samarbetsråd, Motormännens riksförbund, Plåtslageriernas riksorganisation, Redovisningsrådet, Riksföreningen Folkets bio, Riksföreningen Våra gårdar, SBC, Sveriges Förenade Filmstudios, Sveriges Konstföreningar, Synskadades Riksförbund</h2>
<h2>6 Allmänna synpunkter</h2>
<h2>6.1 Kammarrätten i Stockholm</h2>
<p>Kammarrätten kan i huvudsak godta utredningens förslag till ändringar i mervärdesskattelagen (1994:200), ML. Enligt domstolens uppfattning krävs det dock på följande (vissa)  punkter ytterligare överväganden innan förslaget kan genomföras.</p>
<h2>6.2 Länsrätten i Stockholms län Länsrätten vill ge utredningen en eloge för ett grundligt och väl genomarbetat lagförslag. Betänkandet innehåller värdefulla genomgångar av gällande rätt och jämförelser mellan Rådets sjätte direktiv 77/338/EEG av den 17 maj 1977 om harmonisering av medlemsstaternas lagstiftning rörande omsättningsskatter – Gemensamt system för mervärdesskatt: enhetlig beräkningsgrund (direktivet) och mervärdesskattelagen (1994:200) (ML).</h2>
<h2>Länsrätten tillstyrker att ML:s regler anpassas till direktivets bestämmelser, med de begränsningar som framgår nedan och under förutsättning att sambandet mellan redovisningsreglerna i bokföringslagen (1999:1078) och ML ses över. Länsrätten har i första hand inriktat sitt yttrande på de delar av förslaget som är av intresse för rättstillämpningen. De av utredningen föreslagna termerna skiljer sig i många fall från de motsvarande termer som används i direktivet. Länsrätten är medveten om att direktivets svenska översättning är under omarbetning, men vill ändå betona vikten av att lydelsen i ML överensstämmer med direktivets lydelse. Länsrätten anser att det vore lämpligt att i 1 kap. ML samla definitioner och begrepp som används i lagen. I de fall termer definieras i andra kapitel i lagen kan man tänka sig hänvisningar dit i 1 kapitlet. Länsrätten har av tidsskäl inte kunnat gå igenom alla lagförslag i detalj, men anser det positivt att utredningen ändrat begreppen för att nå en bättre överensstämmelse med ML. I vissa fall synes dock utredningen inte fullt ut ha följt direktivtexten, vilket kan leda till problem vid en EG-konform tolkning.</h2>
<h2>6.3 Länsrätten i Skåne län Mervärdesskatteutredningen har gjort en välbehövlig genomgång av den svenska mervärdesskattelagen (1994:200) och lämnat förslag till olika åtgärder i syfte att harmonisera de begrepp som reglerar frågor om skattskyldighet och yrkesmässig verksamhet med det sjätte mervärdesskattedirektivet. Detta har krävt ett mycket omfattande arbete. Länsrätten ansluter sig i allt väsentligt till utredningens förslag som skulle medföra avsevärda förbättringar. Vid en genomgång av föreslagen lagtext har länsrätten noterat att en ännu längre gående renodling av uttryck och definitioner vore önskvärd i syfte att göra den föreslagna lagtexten mindre svåröverskådlig. Även med beaktande av det arbete som redan har lagts ner och med förståelse för de komplexa uppgifter utredningen ställts inför anser länsrätten att en ytterligare redaktionell översyn bör övervägas i det fortsatta lagstiftningsarbetet.</h2>
<h2>6.4 EBM</h2>
<h2>Ekobrottsmyndigheten (EBM) tillstyrker i huvudsak de förslag som lämnas i betänkandet. Utredningen har föreslagit att en ny begreppsterminologi införs i mervärdesskattelagen (1994:200) som tydligare motsvarar direktivets begrepp. Ekobrottsmyndigheten instämmer i att utgångspunkten bör vara att terminologin i mervärdesskattelagen så långt som möjligt motsvarar de begrepp som används i direktivets svenska lydelse. Alternativa termer bör endast väljas i de fall direktivtexten medför risk för missuppfattningar. Där det finns skäl att använda alternativa begrepp, bör i första hand vedertagna termer användas. Som exempel kan nämnas att termen ”småföretag” förekommer i annan lagstiftning och bör väljas i stället för det av utredningen föreslagna begreppet ”små företag”. Terminologin bör också vara utformad på ett sådant sätt att den kan förstås av de personer som skall tillämpa lagen. EBM hänvisar till de yttranden som avgetts av Östra, Västra och Södra avdelningarna med följande lydelser.</h2>
<p>Ekobrottsmyndigheten, östra avdelningen</p>
<h2>Avdelningen är positiv till utredningens förslag till en anpassning och harmonisering av den svenska mervärdesskattelagen med det sjätte mervärdsskattedirektivet. Ett genomförande enligt utredningens förslag kan förenkla tolkningen och tillämpningen av EG-rätten och EGdomstolarnas domar på svenska förhållanden. Detta kan rimligen påverka såväl det brottsförebyggande arbetet som EBM:s brottsutredande verksamhet på ett positivt sätt. Förslagen kommer sammanfattningsvis enligt avdelningen att medföra förenklingar och förbättringar för kontrollverksamheten och ha viss brottsförebyggande effekt.</h2>
<p>Ekobrottsmyndigheten västra avdelningen</p>
<h2>Vid västra avdelningen har utretts ett antal brott, där man utnyttjat framför allt gemenskapsinterna förvärv i skatteundandragande syfte. Västra avdelningen anser därför att en harmonisering av lagstiftningen kring mervärdesskatt är av ytterst stor vikt. Det här framlagda förslaget utgör ett steg i denna riktning.</h2>
<p>Ekobrottsmyndigheten södra avdelningen</p>
<h2>Mervärdesskatteproblematiken vid gemenskapsinterna förvärv har vid EBM:s södra avdelningen handlagts både inom karusellprojektet och det nuvarande livsmedelsprojektet MUMS. Mervärdesskattebedrägerierna har möjliggjorts genom den s k destinationslandsprincipen. Det har inte legat inom utredningens uppdrag att föreslå ändringar härvidlag.</h2>
<h2>6.5 Datainspektionen</h2>
<h2>Datainspektionen som främst granskat förslagen ur integritetssynpunkt kan inte finna att förslagen rör detta område. Inspektionen har därför inte några synpunkter på förslagen i detta hänseende.</h2>
<h2>6.6 Statskontoret</h2>
<h2>Mervärdesskatteutredningen har haft till uppgift att anpassa den svenska mervärdesskattelagen (ML) till sjätte mervärdesskattedirektivets regler. Mervärdesskatteutredningen föreslår dock en del förändringar som inte hade varit nödvändiga utifrån en strikt tolkning av sjätte mervärdesskattedirektivet. På sidan 18 i betänkandet skrivs: ”För att den ideella sektorn även fortsättningsvis skall få en positiv särbehandling, föreslår utredningen att direktivets möjligheter att undanta ideella aktiviteter från skatteplikt utnyttjas.” Som Statskontoret tidigare argumenterat finns det skäl att inte frångå principen om breddad och likformig beskattning. Som även Skattebasutredningen konstaterar leder undantag till tolkningsproblem och möjligheter till skatteplanering och skatteundandragande. Mervärdesskatteutredningen konstaterar precis som Kommunkontoutredningen gjort tidigare att sjätte mervärdesskattedirektivet är gammalmodigt och att mycket har hänt när det gäller ökad privatisering inom den offentliga sektorn och tilltagande extern upphandling. Denna utveckling medför att undantagen för den offentliga sektorns organ och olikformig skattemässig behandling innebär tydligare snedvridande effekter än tidigare. Tyvärr dras inga slutsatser utifrån detta konstaterande när det gäller hälso- och sjukvård eller andra sociala tjänster.</h2>
<p>Sammanfattande kommentarer</p>
<h2>Statskontoret kan konstatera att det har varit olika principer som varit vägledande för de båda utredningarna. Skattebasutredningens principer har varit likformighet och breda skattebaser. Mervärdesskatteutredningen har haft en juridisk teknisk utgångspunkt i sina resonemang, vilket inneburit att utredningen föreslår ett stort antal undantag inom bl.a. offentlig verksamhet, ideell verksamhet och småföretagarverksamhet. Vissa av undantagen kan tyckas oundvikliga om mervärdesskattelagen (ML) skall harmonisera med sjätte mervärdesskattedirektivet. Dock är det viktigt att komma ihåg, vilket utredningen också skriver, att sjätte mervärdesskattedirektivet är gammalt och omodernt och således måste moderniseras. Mot denna bakgrund avstyrker Statskontoret Mervärdesskatteutredningens förslag och förordar att Sverige tar upp en diskussion i EU om att förändra sjätte mervärdesskattedirektivet efter principerna om likformighet och bredd.</h2>
<h2>6.7 SCB</h2>
<h2>SCB har inga invändningar mot förslaget som endast kommer att påverka statistiken i mycket ringa omfattning.</h2>
<h2>6.8 Kommerskollegium</h2>
<h2>Kommerskollegium stöder betänkandets förslag om att ge gemenskapsrättsliga begrepp som sjätte mervärdesskattedirektivet bygger på en tydligare motsvarighet i den svenska mervärdesskattelagen (ML).</h2>
<h2>Vi stöder även betänkandets förslag om att ta bort de regler i ML som saknar stöd i ovannämnda direktiv.</h2>
<p>Problem med tillämpningen av mervärdesskatteregler</p>
<h2>I vårt arbete med att bekämpa handelshinder har vi uppmärksammat flera problem inom mervärdesskatteområdet som försvårar den fria rörligheten på den inre marknaden. Inte sällan anmärker svenska företag på att mervärdesskattesystemet inom EU skapar problem, bl.a. beroende på olika skattesatser och svårigheter i samband med återbetalning av mervärdesskatt från andra medlemsländer. Enligt vår erfarenhet uppstår ofta svårigheter vid den praktiska tillämpningen av det sjätte mervärdesskattedirektivet (direktivet). Dess bestämmelser tolkas inte alltid på samma sätt i medlemsstaterna, vilket kan leda till bristande förutsebarhet.</h2>
<p>Synpunkter på betänkandets förslag</p>
<h2>Utifrån ovan nämnda utgångspunkter anser kollegiet generellt att betänkandets målsättning att förbättra förutsättningarna för en EGkonform tolkning och tillämpning av den svenska mervärdesskattelagen (ML) är bra och en viktig förutsättning för att förbättra den inre marknadens funktion. Vi delar betänkandets uppfattning om vikten av att ge gemenskapsrättsliga begrepp som direktivet bygger en tydligare motsvarighet i ML. Vår uppfattning är att den svenska lagen så långt det är möjligt ska ansluta till direktivets bestämmelser. Därför välkomnar vi även de förslag som syftar till att inskränka ML:s undantag från mervärdesskatt som saknar stöd i direktivet. Kollegiet har i övrigt inte några synpunkter på de rent lagtekniska frågor som detta betänkande aktualiserar annat än en förhoppning om att de föreslagna ändringarna verkligen leder till förbättringar av den praktiska tillämpningen av ML:s bestämmelser.</h2>
<h2>6.9 Tullverket</h2>
<h2>Tullverkets synpunkter angående betänkandet om mervärdesskatt i ett EG-rättsligt perspektiv rör i huvudsak den del av förslaget som berör bestämmelserna om mervärdesskatt vid import från tredje land. Tullverket ställer sig positivt till att samma begrepp som återfinns i sjätte mervärdesskattedirektivet även införs i den svenska mervärdesskattelagen eftersom detta innebär en stor fördel för alla inblandade parter i samband med tolkning och tillämpning av EG-rätten.</h2>
<h2>Tullverket kan inte se att de föreslagna lagändringarna i någon större omfattning kommer att påverka i uttagandet av mervärdesskatt vid import av varor från tredje land eftersom det inte krävs att den som importerar varor från tredje land skall ha någon särskild status för att beskattningen skall kunna ske.</h2>
<h2>6.10 Riksrevisionsverket</h2>
<h2>Riksrevisionsverket har inget att invända mot förslagen.</h2>
<h2>6.11 RSV</h2>
<h2>RSV välkomnar utredningens förslag och förordar att det i allt väsentligt läggs till grund för lagstiftning. Mervärdesskatteutredningens betänkande Mervärdesskatt i ett EGrättsligt perspektiv innehåller förslag till en lagteknisk översyn av centrala delar av mervärdesskattelagstiftningen. Översynen syftar till en anpassning till EG-rätten. I vissa avseenden kommer förslagen att få materiella och hanteringsmässiga effekter för de skattskyldiga. RSV anser att utredningen lagt ner ett mycket förtjänstfullt arbete på att analysera EG-rätten, de svenska mervärdesskattereglerna och den ytterligare samordning mellan regelverken som är nödvändig. Detta gäller såväl frågorna om mervärdesskattens grundläggande begreppsbildning, som de därtill knutna frågorna om mervärdesskatten för ideella föreningar och för små företag. RSV välkomnar också utredningens förslag när det gäller redovisningstidpunkter för mervärdesskatt, där RSV:s tidigare rapport och förslag följts upp. RSV anser att utredningens förslag i allt väsentligt nu bör läggas till grund för lagstiftning. I flera avseenden är det, enligt RSV:s mening, nödvändigt att de förslag utredningen lämnar genomförs, och detta så snart som möjligt.</h2>
<h2>6.12 Konkurrensverket</h2>
<h2>I yttrandet följs ovanstående disposition och görs kommentarer i den ordning som förslagen till ändringar är införda i förslagen till lagtext. Skattemyndigheten(SKM)tillstyrker de av utredningen framlagda författningsförslagen med de kommentarer och i vissa fall förslag om ändringar och tillägg som görs nedan. SKM anser särskilt i fråga om förslagen under punkterna 1 och 4 ovan att de med hänsyn till det trängande behovet av ytterligare anpassning av lagtexten i ML till EGrätten bör genomföras snarast.</h2>
<h2>1. Nya begrepp och definitioner med utgångspunkt i EG-rätten avseende skattesubjekten och avgränsningen av beskattningsområdet med utgångspunkt i EG-rätten</h2>
<h2>1.1 Allmänna synpunkter Den svenska mervärdesskattelagen (1994:200), ML, anses till följd av tidigare lagstiftningsåtgärder – ändringar i lagen som trätt i kraft 199501-01 (SFS 1994:1798) och vid flera senare tillfällen - i princip vara harmoniserad med EG:s gemensamma mervärdesskatteregler. I ML finns emellertid ännu vissa uttryck, definitioner och lagtekniska lösningar som inte överensstämmer med sina motsvarigheter i rådets direktiv 77/388/EEG, sjätte direktivet. I ML görs också kopplingar till nationella begrepp i bl.a. inkomstskattelagen,IL, och bokföringslagen, BFL. Detta försvårar tolkningen och tillämpningen av såväl EG-rätten som EG-</h2>
<h2>domstolens domar på svenska förhållanden. Vikten av en ytterligare anpassning av ML understryks också av det förhållandet att EG-rätten på detta område i många fall har s.k. direkt effekt samt att myndigheter och domstolar är skyldiga att tolka de svenska bestämmelserna på ett EGkonformt sätt. Skattemyndigheterna och domstolarna har i många fall tolkat ML i ljuset av EG-rätten till de skattskyldiga företagens fördel. Så har skett bl.a. i fall då det på ett objektivt sätt styrkts att ekonomiska verksamheter påbörjats och utövarna därav har önskat göra avdrag för ingående mervärdesskatt på investeringar gjorda i initialskeden. Med beaktande av EG-domarna C-268/83, DA Rompelman och C-110/94, INZO m.fl har företagen registerats samt medgivits återbetalning för de förberedande aktiviteterna även i de fall det varit känt att den planerade aktiviteten inte blir av. De av utredningen föreslagna ändringarna och förtydligandena innebär anpassningar av lagtexten i ML till sjätte direktivet med dess uttryckssätt och systematik. Genomförandet av förslagen är enligt SKM: s uppfattning nödvändigt och bör ske snarast. Många av de nuvarande begreppen, som avviker från gemenskapsrätten kan tolkas både med utgångspunkt i denna och i t.ex. svensk inkomstskatterätt. Detta leder till tolkningsproblem, bristande förutsebarhet för dem som ska betala mervärdesskatt m.m. och medför i vissa fall att den som önskar vara skattskyldig eller inte skattskyldig för en viss transaktion anser sig kunna åberopa gemenskapsrätten respektive lagtexten i ML till stöd för sin uppfattning, beroende på vilket resultat som eftersträvas. SKM och domstolarna anses som angivits ovan vara mera bundna av lagtexten i ML när det blir fråga om tolkning som kan anses vara till någons nackdel. De tolkningar av ML som kan göras utifrån en bokstavstolkning av lagtexten enligt legalitetsprincipen, med åberopande av svensk inkomstskatterätt och i andra fall EG-rätten kan bl.a. leda till att en transaktion inte blir beskattad i något EG-land eller till att den kan beskattas i två länder. Exempel här på är användningen av begreppet näringsidkare i 5 kap. 7 § ML och uttrycket ”en säljare som är skattskyldig till mervärdesskatt i ett annat EG-land” i 2 a kap. 3 § första stycket 3. ML i stället för beskattningsbar person enligt sjätte direktivet. Användning av begreppet näringsidkare i 5 kap. 7 § ML kan om detta begrepp inte tolkas med innebörden av beskattningsbar person enligt artikel 4 i sjätte direktivet medföra att ett renodlat holdingbolag i Sverige, som torde anses vara näringsidkare enligt allmänt språkbruk och svensk inkomstskatterätt, men inte anses som en beskattningsbar person i EG-rätten, skulle kunna tvingas betala skatt både i Sverige och i ett annat EG-land vid inköp av t.ex. juristtjänster från det senare landet, medan det skulle kunna hävdas att motsvarande omsättning till ett holdingbolag i ett annat EG-land inte kan beskattas i Sverige därför att köparen är en näringsidkare enligt lagtexten, i allmänt språkbruk och i inkomstskatterätten och inte heller i det andra landet därför att bolaget inte är en beskattningsbar person enligt EG-rätten. Sluteffekten av en sådan lagtolkning blir att även om den svenska lagen till sin konstruktion och sitt syfte överensstämmer med sjätte direktivet kan valet av uttryck som anknyter till svensk inkomstskatterätt leda till att det uppkommer ett undantag från beskattning som inte överensstämmer med EG-rätten.</h2>
<h2>Den nämnda bestämmelsen i 2a kap.3 § första stycket 3. har i vissa fall medfört tolkningsproblem och oklarheter vid beskattning av varuförvärv då svenska företag köpt varor från ett annat EG-land där omsättningen har gjorts av en beskattningsbar person, men varit undantagen från beskattning.</h2>
<h2>1.2 Terminologiska frågor, införandet av begreppen beskattningsbar person, betalningsskyldig m.fl. i ML.</h2>
<h2>De nya beteckningar och definitioner, bl.a. beskattningsbar person, som föreslås bli införda i 1 kap. och det nya 1a kap. samt på andra ställen i lagen ska användas för att avgränsa beskattningsområdet med avseende på karakteristiska egenskaper hos de personer, vilkas professionella agerande krävs för att en skattepliktig omsättning ska kunna bli föremål för beskattning. Denna medverkan kan illustreras med följande exempel: En privatpersons försäljning av en begagnad bil är en skattepliktig omsättning, men medför i motsats till en bilhandlares försäljning inte skattskyldighet för mervärdesskatt med åtföljande avdragsrätt avseende t.ex. annonskostnader. Begreppen och definitionerna ska också användas för att fastställa vem som ska betala den skatt som utkrävs av staten när en transaktion ska beskattas. I vissa fall har de även betydelse för frågan om var beskattningen ska ske. Vidare tjänar de till ledning för avdragsrätten enligt 8 kap. och återbetalningsrätten enligt 10 kap. ML inklusive formerna för utövandet och avgränsningarna därav. Enligt förslaget ska begreppet beskattningsbar person, i den mening som avses i artikel 4 i sjätte direktivet ersätta begreppet någon som bedriver yrkesmässig verksamhet i ML, för vilket synonymt också används bl.a ordet näringsidkare. Utredningen har övervägt och förkastat andra uttryck så som skattskyldig(- person) och näringsidkare. Fördelen med det slutligen valda begreppet är att det direkt anknyter till sjätte direktivet samtidigt som det markerar den nödvändiga brytningen med de svenska inkomstskatteförfattningarnas terminologi och definitioner och dessutom erbjuder en entydighet inom och utom ML i jämförelse med andra begrepp så som näringsidkare och skattskyldig. En användning av exempelvis näringsidkare eller företagare i stället för beskattningsbar person skulle kräva att en distinktion till motsvarande begrepp i andra sammanhang ständigt måste upprätthållas. Dessutom är sjätte direktivets begrepp beskattningsbar person vidare än den innebörd som vanligen läggs i begreppen näringsidkare och företagare vid inkomsttaxeringen. Begreppet skattskyldig skulle på samma sätt kräva ett upprätthållande av en distinktion inom ML mot begreppet betalningsskyldig. Som ovan antytts är skattesubjektsfrågan vid mervärdesbeskattningen och terminologin därvid komplicerad i det avseendet att beskattningen, utom vid import och i vissa fall av varuinförsel från annat EG-land, är beroende av att ett tillhandahållande sker från, och i vissa fall även till, någon som agerar eller anses agera i egenskap av närings- eller yrkesutövare, medan det inte är säkert att det är säljaren som är betalningsskyldig och ska erlägga skatten till staten. Det kan i stället vara dennes kund. Även betalningsskyldigheten omfattar vanligen vissa kvalificerade subjekt medan den vid import och några av de gemenskapsinterna transaktionerna även kan omfatta fysiska privatpersoner och juridiska personer som inte bedriver någon rörelse eller liknande verksamhet. Även om begreppet beskattningsbar person skulle kunna tänkas anses som otympligt i vissa sammanhang framstår de föreslagna begreppen beskattningsbar person i stället för den som bedriver yrkesmässig verksamhet och betalningsskyldig för den som ska betala skatten som i stort sett väl valda och ändamålsenliga. Det samma gäller begreppen företag och rörelse, som föreslås bli använda i stället för verksamhet i ML i fall där de används på motsvarande sätt i sjätte direktivet.</h2>
<h2>1.2.1 Kommentarer till vissa författningsbestämmelser</h2>
<h2>1 kap. 1 §</h2>
<h2>Denna paragraf anger lagens tillämpningsområde på samma sätt som artikel 2 i sjätte direktivet. Att lagen enligt punkterna 3. och 4. är tillämplig vid gemenskapsinterna förvärv och export utgör förtydliganden och innebär i fråga om export bl.a. att den som exporterar varor från Sverige får återbetalningsrätt för ingående mervärdesskatt trots att omsättningen sker eller anses ske utomlands. Återbetalningsrätt gäller också enligt 10 kap. 11 § ML för den som från fast etablering inom landet omsätter varor och tjänster i ett annat EGland och kan bli skattskyldig där för omsättningen. Ett förtydligande om detta borde kunna tas in i paragrafen. Ett sätt att åstadkomma det är att låta punkten 4 i första stycket och hänvisningen i andra stycket omfatta både export och däremot svarande omsättningar i andra EG-länder.</h2>
<h2>1 kap. 2 §</h2>
<h2>Begreppet beskattningsbar person som inte är etablerad inom landet får här förutsättas ha en annan och vidare innebörd än den definition som framgår av 10 kap. 1 a § och som ska tillämpas vid återbetalning av skatt enligt 10 kap. 1-4 § §. Eventuellt borde därför en allmän definition av begreppet, utan den särskilda inskränkning i fråga om skattskyldighet p.g.a.omsättning inom landet som behövs för återbetalningsrätten i 10 kap. 1-4 § § tas in i 1 kap. En sådan definition skulle till sin funktion motsvara den nuvarande definitionen av utländsk företagare i 1 kap. 15 §. Hänvisningen i punkten 7 andra stycket till 9c kap. 5 § kan med fördel formuleras så att efter betalningsskyldighet läggs in ”vid uttag av varor från tull- och skattelager.”</h2>
<h2>1 a kap. 1 § första stycket Beskattningsbar person enligt sjätte direktivet är ett vittomfattande begrepp, som inte har några begränsningar i frågorna om av vem, var och i vilken form den ekonomiska aktiviteten bedrivs. Med form för aktiviteten ska enligt författningskommentarerna förstås den juridiska och organisatoriska formen. För att misstolkningar ska undvikas skulle detta kunna anges också i lagtexten.</h2>
<h2>1a kap. 1 § andra stycket I förslaget till lagtext anges :</h2>
<h2>”Att aktiviteten ska utföras självständigt medför att när en fysisk person är bunden till en arbetsgivare av ett anställningsavtal eller med hänsyn till lön och arbetsvillkor har en liknande rättslig bindning är han inte en beskattningsbar person.” På motsvarande ställe i sjätte direktivet (artikel 4.4 st 1) anges :</h2>
<h2>”Användningen av uttrycket självständigt i punkt 1 undantar anställda och övriga personer från skatten i den mån de är bundna till en arbetsgivare av ett anställningsavtal eller av några andra rättsliga bindningar som skapar ett anställningsförhållande vad beträffar arbetsvillkor, lön och arbetsgivaransvar." Direktivtexten innehåller sålunda ytterligare ett begrepp som inte medtagits i förslaget till lagtext: ”arbetsgivaransvar”. För det fall begreppet inte tas med i den svenska lydelsen synes en bedömning endast kunna göras utifrån ”lön och arbetsvillkor” men inte ”arbetsgivaransvar”. Därmed riskerar man att förlora en aspekt vid bedömningen. Även om arbetsgivaransvar inte ensamt torde kunna medföra att aktiviteten anses osjälvständigt bedriven är det dock viktigt att en bedömning av samtliga omständigheter kan göras varför en ändring av den föreslagna lagtexten bör övervägas för att den ska överensstämma bättre med direktivtexten. Den gjorda distinktionen mellan omsättning av tjänster i punkt 1 som gäller för alla slags fastigheter och varor i punkt 2, som endast gäller andra fastigheter än privatbostadsfastigheter och fastigheter som tillhör ett privatbostadsföretag kan medföra definitions- och avgränsningsproblem vid försäljning av t.ex. växande skog till någon som avser att avverka den. Beroende på avtalens utformning kan det bli fråga om omsättning av vara eller omsättning av tjänst. För att undvika dessa problem kan regeln utformas så att all av paragrafen omfattad omsättning kan ge upphov till egenskapen av beskattningsbar person oavsett fastighetens karaktär med ett tillägg som undantar smärre omsättningar från privatbostadsfastigheter om detta anses vara möjligt. Ett motsvarande resultat för privatbostadsfastigheterna skulle kunna uppnås genom tillämpningsföreskrifter. Så som framgår av förslaget till lagtext utgör ägarförvaltade samfälligheter inte några självständiga beskattningsbara personer. Sådana samfälligheter ska betraktas som enkla bolag. Avsikten vid bildande av en samfällighet är att ett antal fastighetsägare ska dela på vissa gemensamma kostnader och eventuella intäkter avseende t.ex. en enskild väg. Något syfte att förvärva intäkter från utomstående saknas som regel. Vanligtvis bildas en särskild förening för förvaltningen av samfälligheten. Denna förening är en självständig juridisk person och ska enligt utredningens uppfattning betraktas som en beskattningsbar person även i det fall den omsätter varor och tjänster till medlemmarna i samfälligheten. Detta innebär att t.ex. samfällighetsföreningar som förvaltar samfällda vägar och gemensamhetsområden i radhus-och stugbebyggelse m.fl. anläggningar kommer att bli skyldiga att ta ut mervärdesskatt vid sina avgiftsuttag från medlemmarna i samfälligheten. I hittillsvarande svensk rättspraxis, t.ex. RR-domar avseende sopsuganläggning och värmecentral i samfälligheter, som förvaltades av föreningar, har ansetts att tillhandahållande åt medlemmar i samfälligheten inte utgjort omsättning i yrkesmässig verksamhet oavsett förvaltningsform. Mervärdesbeskattning även av sådana samfällighetsföreningar, t.ex. i mindre radhus- och fritidsstugeområden, som endast tar ut avgifter av berörda fastighetsägare skulle medföra att ett stort antal nya personer med lågt mervärde kommer att tillföras mervärdesskattesystemet. Bestämmelsen har överförts från 6 kap 7 §. Bestämmelsen talar om vem som under vissa omständigheter har omsatt en vara eller en tjänst. Den talar emellertid inte alls om vem som är eller kan vara en beskattningsbar person under vissa givna omständigheter. Därför bör bestämmelsen flyttas från 1 a kap till 2 kap, där det regleras vad som utgör omsättning av varor och tjänster. Bestämmelsen kunde istället tas in i 2 kap 1 § första och tredje stycket och utformas enligt följande: ”Med omsättning av vara förstås också att någon förmedlar varan i eget namn för annans räkning om han själv uppbär likviden för varan.” resp. ”Med omsättning av tjänst förstås också att någon förmedlar tjänsten i eget namn för annans räkning om han själv uppbär likviden för tjänsten. Huruvida den som på så sätt har omsatt en vara eller tjänst också är en skattskyldig person får avgöras utifrån 1 a kap:s övriga bestämmelser.” Direktivets regler om kommissionärsförhållande återfinns i artiklarna 5.4.c och 6.4, dvs de artiklar som behandlar vad som är leverans av varor respektive tillhandahållande av tjänster. Bestämmelserna om mervärdesskattegrupper ska enligt den nya regleringen i lagtexten gälla för beskattningsbara personer och holdingbolag som inte är beskattningsbara personer. Det senare, som i praktiken redan tillämpats, framgår nu uttryckligen av förslaget till lagtext. Av betänkandet framgår inte vad som avses med begreppet holdingbolag. Utredningen hänvisar till EG-domarna Polysar och Floridienne och att det i de målen handlar om sådana holdingbolag som inte är beskattningsbara personer. För tydlighetens skull kunde man ändå precisera vad det är som avses med termen holdingbolag i detta sammanhang. En sådan precisering kan göras antingen i lagtexten eller i förarbetena.</h2>
<h2>1.3 Verksamheter och transaktioner. Definitionen av beskattningsområdet omfattar också en avgränsning av de aktiviteter som kan omfattas av beskattningen och därmed även av avdragsrätten för ingående skatt. I ML har begreppet verksamhet använts i detta sammanhang. Bortsett från att begreppet verksamhet med tiden kommit att användas med olika betydelser på skilda ställen i ML så har det kvar en viss och numera närmast oklar koppling till motsvarande begrepp vid inkomsttaxeringen. Detta har medfört problem främst i frågor om avdragsrättens omfattning och avgränsning, jämför Regeringsrättens uttalanden i beslut, RÅ 1999 not 282. Då EG-rätten i dessa sammanhang kan sägas vara transaktionsorienterad i sin uppbyggnad, i stället för verksamhetsorienterad som ML, har svårigheter uppkommit vid avstämningar och tolkningar av ML mot denna och det har även hävdats att ML på grund av dess verksamhetsorientering skulle tillåta en vidare avdragsrätt än vad som medges enligt direktivet. Genomförandet av utredningens förslag om att en transaktionsorientering vid avgränsning av beskattningsområdet ska ersätta verksamhetstänkandet måste därför i likhet med de andra förslagen om införande av nya termer och definitioner med utgångspunkt i EG-rätten anses vara ofrånkomligt.</h2>
<h2>1.3.1 Kommentarer till vissa författningsbestämmelser</h2>
<h2>1 kap. 7 §</h2>
<h2>Paragrafen som motsvaras av både artikel 2 och artikel 5 i sjätte direktivet utgör grund för avgränsningen av beskattningsområdet avseende de transaktioner som kan hänföras till området och vid skatteplikt bli föremål för beskattning. Paragrafen får därmed även betydelse när avdragsrätten ska definieras enligt 8 kap. 3 §.</h2>
<h2>Av särskilt intresse bl.a. för avdragsrätten är avgränsningen mellan sådana transaktioner som antingen beskattas eller undantas från skatteplikt och sådant som faller utanför beskattningsområdet. Exempel på det senare kan vara transaktioner där omsättningskriteriet inte är uppfyllt och sådana som inte görs i en ekonomisk verksamhet. Begreppet transaktioner har inte närmare definierats i lagförslaget eller i betänkandet. Begreppet bör för att täcka samtliga aktiviteter inklusive dispositioner av tillgångar som faller utanför tillämpningsområdet anses omfatta alla överföringar och omföringar av tillgångar och andra liknande förmögenhetsdispositioner oavsett om de är hänförliga eller ej till begreppen omsättning, gemenskapsinternt förvärv eller import. När en beskattningsbar person företar sig någonting som ligger utanför tillämpningsområdet för mervärdesskatten uppkommer frågan om avdragsrätten för ingående skatt enligt 8 kap. 3 §. Exempel på sådana dispositioner som ligger utanför beskattningsområdet är gåvor av varor och tjänster (vilka dock kan anses som omsättningar om de ska uttagsbeskattas) samt renodlade kapitalplaceringar i finansiella instrument eller i varor med investeringskaraktär. Liksom i andra fall av förvärv bör något samband med de skattepliktiga transaktionerna föreligga för att avdragsrätt ska kunna hävdas. En annan särskild kategori av transaktioner som faller utanför beskattningsområdet är sådana illegala verksamheter som inte bedrivs i konkurrens med näringslivet i övrigt t.ex. försäljning av narkotika och upprättande av falska dokument mot ersättning härför. Försäljning av varumärkesförfalskade varor, se EG-domstolens dom i målet C-3/97 Goodwin & Unstead, anses däremot ingå i beskattningsområdet. Exemplifieringar t.ex. i författningskommentaren av sådana aktiviteter som kan företas av en beskattningsbar person utanför beskattningsområdet skulle vara av stort värde.</h2>
<h2>2 kap. 1 § andra stycket Lagtexten synes alternativt kunna ges följande formulering: En överföring av en vara till ett annat EG-land skall likställas med omsättning av varan om -varan transporteras av en beskattningsbar person i ett EG-land som agerar i denna egenskap eller för dennes räkning till ett annat EG-land, och - överföringen skall beskattas som gemenskapsinternt förvärv i det andra EG-landet.</h2>
<h2>2 kap. 5 § första stycket 2.</h2>
<h2>För att enligt lagtexten möjliggöra uttagsbeskattning av privat användning av sådana skepp för yrkesmässig sjöfart som undantagits från skatteplikt enligt 3 kap. 21 § bör lagtexten här kompletteras med en sådan bestämmelse som finns i 3 § andra stycket.</h2>
<h2>3kap. 3 § första stycket 5.</h2>
<h2>Det i förslaget utmönstrade begreppet parkeringsverksamhet har inte närmare definierats i ML eller i förarbetena. Av betänkandet sid 666 framgår att någon materiell förändring inte är avsedd ifråga om beskattning av uthyrning av parkeringsplatser. I praktiken har begreppet parkeringsverksamhet av skattemyndigheterna tolkats tämligen självständigt i förhållande till i andra sammanhang använda verksamhetsbegrepp. Tolkningen har inneburit att parkeringsverksamhet inte ansetts omfatta hyresvärds uthyrning av parkeringsplatser åt lokalhyresgäster och bostadshyresgäster, arbetsgivares uthyrning åt anställda och inte heller uthyrning av garage- eller parkeringsplatser åt annan användare än de ovan avsedda med mindre verksamheten nått en viss omfattning. Denna omfattning har inte varit generellt specificerad i fråga om antalet platser, andel externa upplåtelser etc.</h2>
<h2>3 kap. 3 § sista stycket. Bestämmelserna om frivillig beskattning av uthyrning av verksamhetslokaler är uppdelad i en skattepliktsdel i 3 kap , som är ovillkorlig och en skattskyldighetsbestämmelse i 9 kap. som är frivillig. Denna lagkonstruktion skulle framgå tydligare med nedanstående skrivsätt: Sådan uthyrning, bostadsrättsupplåtelse och upplåtelse av nyttjanderätt som avses i andra och tredje styckena medför skattskyldighet endast om särskilt beslut om frivillig beskattning har meddelats enligt särskilda bestämmelser i 9 kap.</h2>
<h2>3 kap. 25 §</h2>
<h2>Utredningen har valt att behålla regleringen av undantaget från beskattning av tillgångar vid rörelseöverlåtelse som ett undantag från skatteplikt. I sjätte direktivet görs motsvarande reglering genom att överlåtelsen inte betraktas som en omsättning och därmed faller utanför beskattningsområdet för mervärdesskatten. Den avsedda situationen har, oavsett hur den behandlas skattetekniskt sett, en särskild karaktär av ett tillfälligt undantag från beskattningen. Detta är motiverat av praktiska skäl och förutsätter att så väl köpare som säljare omfattas av mervärdesbeskattning och därmed avdragsrätt för ingående skatt. Frågan om avdragsrätten för säljaren vad avser dennes kostnader för att genomföra transaktionen blir därför också av motsvarande speciell natur, vilket motiverar ett avsteg från principen att avdragsrätt inte föreligger för ingående skatt som är hänförlig till transaktioner som är undantagna från skatteplikt. Avdragsrätten förtjänar att behandlas i författningskommentaren. Bestämmelserna i 3 kap 30 a § om försäljning från Sverige till annat EGland motsvarar vad som gäller vid beskattning av gemenskapsinterna förvärv vid köp till Sverige från annat EG-land enligt 2 a kap 3 § andra stycket. Av föreslagen lydelse i 3 kap 30 a § framgår bl a följande: Från skatteplikt undantas omsättning av varor som transporteras av säljaren eller köparen eller för någonderas räkning från Sverige till ett annat EG-land, om 1. köparen är en sådan beskattningsbar person eller en icke beskattningsbar person som avses i 2 a kap 3 § andra stycket. Lagtexten i första stycket 1. bör innehålla samma terminologi som den lagtext man hänvisar till när samma resultat åsyftas. Således bör i den föreslagna texten uttrycket ”en icke beskattningsbar person” ersättas med ”en icke beskattningsbar juridisk person” alternativt bör ”en sådan beskattningsbar person eller en icke beskattningsbar person” ersättas med ”en sådan person”. Det skulle också kunna övervägas att generellt i de avsedda omsättnings- och förvärvssituationerna ersätta uttrycket ” en icke beskattningsbar juridisk person” med ”en juridisk person som inte är en beskattningsbar person”. Tonvikt läggs därmed på att det är juridisk person som avses oaktat att denne inte uppfyller rekvisiten för beskattningsbar person.</h2>
<h2>1.4 Skattskyldighet för den som utfärdar en faktura med mervärdesskattedebitering oavsett riktigheten i denna. Även detta förslag kan anses vara hänförligt till skattesubjektsfrågorna samt avgränsningen av beskattningsområdet och avdragsrättens omfattning. Till den del det avser metoder för rättelse i deklarationer och beslut av tidigare feldebiteringar kommenteras det också under avsnittet 4. under redovisningsregler. Enligt artikel 21.1d) i sjätte direktivet är varje person som anger mervärdesskatt på en faktura eller annan jämförlig handling skyldig att betala in skatten till myndigheterna. Skyldigheten bortfaller först efter det att personen genom utfärdandet av en kreditnota eller motsvarande åtgärd har eliminerat risken för att en fakturamottagare gör avdrag för det felaktiga beloppet. Direktivets bestämmelse syftar bland annat till att stävja de problem som finns med upprättande av s.k. falska fakturor, men är också tillämplig på andra oriktiga debiteringar av mervärdesskatt oavsett bakgrunden därtill och kan då anses som ett stöd för ett krav på rättelse av den felaktiga debiteringen i förhållande till kunden och skattemyndigheten. Den som har utfärdat en oriktig faktura har således möjlighet att undgå att betala den skatt som tagits upp på denna om beloppet krediterats så att risken för avdrag hos köparen har eliminerats. Detta framgår av EG-domstolens dom i målet C-454/98 Schmeink och Cofreth AG.</h2>
<h2>En sådan bestämmelse som nu föreslås bli införd i ML utgör också en av grunderna i ett allmänt system för korrigering av felaktigt debiterad mervärdesskatt oavsett orsaken till den felaktiga debiteringen. I ML har hittills saknats uttryckliga bestämmelser för hur sådana korrigeringar ska gå till, vilket har lett till oklarheter vid hanteringen därav. De regler om justering av redovisad skatt med kreditnota som finns i ML och som kan användas för detta ändamål är i första hand utformade med tanke på prisnedsättningar i efterhand i form av rabatter, returer etc. Införandet av förtydligande bestämmelser på detta område är således mycket angeläget och bör så som i utredningens förslag också omfatta skyldighet enligt 11 kap. 8 § att utfärda kreditfaktura vid debiteringar som inte ska gälla, förbud mot avdrag för belopp som inte utgör mervärdesskatt och anvisningar för hur korrigeringen ska gå till inklusive bestämmelser i 13 kap. ML om vad som ska anses utgöra rätt redovisningsperiod för denna. De senare förslagen kommenteras i avsnitt 4.2 och 4.3 nedan.</h2>
<h2>2. De ideella föreningarnas mervärdesbeskattning och skattefriheten för medlemsblad och organisationstidskrifter. Då utgivare av periodiska medlemsblad och organisationsskrifter definitionsmässigt sett i allt väsenligt kan förutsättas vara ideella föreningar och liknande sammanslutningar berörs ovan nämnda områden i ett sammanhang.</h2>
<h2>2.1 Undantaget från yrkesmässig verksamhet i 4 kap. 8 § ML</h2>
<h2>De nuvarande bestämmelserna i 4 kap. 8 § ML om undantag från yrkesmässighet och därmed skattskyldighet för allmännyttiga ideella föreningar infördes från och med 1987-07-01. Bestämmelserna innebär en direkt koppling till de bestämmelser om undantag från skattskyldighet till statlig och kommunal inkomstskatt för allmännyttiga ideella föreningar avseende vissa inkomster av bl.a. kapital, rörelse och fastighet, som tidigare hade införts 1978 med tillämpning första gången vid 1979 års taxering. Bedömningarna vid inkomsttaxeringen blir på grund av den direkta hänvisningen till inkomstskattereglerna omedelbart styrande vid mervärdesbeskattningen. Före införandet av de bestämmelser i ML som nu återfinns i 4 kap. 8 § gällde att även de allmännyttiga ideella föreningarna och trossamfunden ansågs vara skattskyldiga till mervärdesskatt om de bedrev yrkesmässig verksamhet d.v.s. verksamhet som utgjorde rörelse eller som annars bedrevs under rörelseliknande former. Skattskyldighet förelåg i princip alltid vid butiksmässig försäljning av varor, vare sig de var skänkta till föreningen eller ej och i många fall förelåg skattskyldighet, beroende på omfattningen vid t.ex. serveringsverksamheter och vid bokutgivning.All omsättning av periodiska organisationstidskrifter och omsättning av periodiska medlemsblad som gjordes till utgivaren och till medlemmar undantogs dock som nu från skatteplikt enligt särskilda stadganden, vilka har sitt ursprung i 1960-talets förordning om allmän varuskatt. Utgångspunkten vid det lagstiftningsarbete som låg till grund för 1978 års lagändring i fråga om inkomsttaxeringen av allmännyttiga ideella föreningar och de bestämmelser som sedan blivit styrande även vid mervärdesbeskattningen torde ha varit att föreningarna skulle befrias från skatt på inkomster av verksamheter som oftast i mindre omfattning bedrevs som led i uppfyllandet av det ideella ändamålet t.ex. anordnandet av idrottstävlingar i idrottsföreningar och teaterföreställningar i kulturföreningar eller som utgjorde hävdvunna finansieringskällor för det ideella arbetet så som anordnande av lotterier, basarer m.m. Verksamheter som endast hade till syfte att utgöra rena finansieringskällor för verksamheten eller konkurrerade med andra, t.ex. varaktigt bedrivna butiksrörelser, avsågs bli föremål för inkomstbeskattning. Lagstiftningen utformades på det sättet att antingen allt eller intet av vad som kunde anses ingå i en verksamhet blev beskattat eller befriat från skatt beroende på att en övervägande- eller huvudsaklighetsprincip tillämpades på karaktären och inkomsterna av verksamheten. Härvid togs hänsyn till bl.a. andelen ideellt arbetande i denna. Rättspraxis ledde till att verksamhetsbegreppet sågs i en vid omfattning så att även aktiviteter bedrivna i finansieringssyfte i vissa fall kunde anses ingå som en del av en enda verksamhet, varvid dess skattefria karaktär totalt sett inte förtogs. Detta torde i sin tur ha lett till att likartade verksamheter beroende på vissa detaljer i deras bedrivande har beskattats respektive inte beskattats. Verksamheter som enskilt sett har varit av betydande omfattning har beroende på att de ansetts kunna sammanföras och inordnas med omfattande ideella aktiviteter kunnat undgå beskattning till inkomstskatt och mervärdesskatt medan liknande verksamheter med mindre omfattning kan ha blivit beskattade. Särskilt det faktum att utåtriktade verksamheter som konkurrerar med näringsidkare har undgått beskattning har upplevts som besvärande av näringslivet, varvid frånvaron av mervärdesbeskattning särskilt framhållits. Det är möjligt att reglerna har fungerat bättre och varit mera lämpade för inkomstskatteområdet än för mervärdesbeskattningen där konkurrensproblem avseende mervärdesskattefri försäljning många gånger har påtalats. Å andra sidan kan vissa ideella föreningar som gjort större investeringar och fått vidkännas mervärdesskatten därpå som en kostnad tänkas ha förlorat i konkurrenshänseende mot skattskyldiga företagare. Det gäller inte minst i sådana fall då den ingående skatt som blir en kostnad är 25 % och utgående skatt på omsättningen skulle ha utgjort 6 % så som vid bokutgivning och entréavgifter till konserter och biografföreställningar. Det har även gjorts framställningar till skattemyndigheterna om att få bli skattskyldig till mervärdesskatt trots att förutsättningarna för undantaget i 4 kap. 8 § varit uppfyllda. Det finns här anledning att erinra om att mervärdesskatten är en konsumtionsskatt avsedd att belasta slutkonsumenter, som i detta fall är de ideella föreningarnas kunder, och att den som bedriver en ekonomisk verksamhet med omsättning av skattepliktiga varor och tjänster oavsett formen också bör ha rätt till avdrag för ingående mervärdesskatt. Skatten skall således vara konkurrensneutral, vilket talar mot generella undantag från skattskyldigheten för vissa särskilda subjekt. Så som utredningen kommit fram till är bestämmelsen i 4 kap. 8 § ML med dess direkta koppling till inkomstbeskattningen inte förenlig med artikel 4 i sjätte direktivet. Den bör därför tas bort.</h2>
<h2>2.2 Undantag från skatteplikt som är aktuella för ideella organisationer I utredningens uppdrag har ingått att söka andra möjligheter för en förmånlig behandling av de allmännyttiga ideella föreningarna. Bortsett från det faktum att omsättningar av mindre och tillfällig omfattning skulle kunna tänkas falla utanför begreppet ekonomisk verksamhet i sjätte direktivet eller att vissa tillhandahållanden mot medlemsavgift inte skulle anses som omsättningar blir en fortsatt förmånsbehandling vid mervärdesbeskattningen av de ideella föreningarna, när bestämmelsen i 4 kap. 8 § slopas, beroende av om deras omsättning kan hänföras till något av de undantag som redan finns i ML eller som kan införas med stöd av artikel 13 i sjätte direktivet och vars innebörd och omfattning får uttolkas enligt EG-rätten. De avsnitt i artikel 13 som kan komma ifråga här är så som utredningen funnit artikel 13 A 1 f) till o). Det kan också finnas anledning att ytterligare studera beskattningen av ideella organisationer, trossamfund m.fl. i andra EG-länder, vilket dock måste göras under beaktande av att särskilda bestämmelser kan vara tillåtna enligt anslutningsfördragen för dessa länder, men inte för andra.</h2>
<h2>2.3 De periodiska publikationerna I fråga om sådana periodiska publikationer som ges ut av ideella organisationer föreslår utredningen att undantagen för omsättning av periodiska medlemsblad i 3 kap. 13 § ML och för organisationstidskrifter i 3 kap.14 § skall slopas så som varande ej konforma med EG-rätten. De omfattas heller inte av undantagen i Sveriges anslutningsfördrag. Enligt anslutningsfördraget får däremot det s.k. kvalificerade undantaget i 3 kap. 19 § ML avseende framställning av periodiska medlemsblad och periodiska organisationstidskrifter tills vidare behållas. Även om omsättning av dessa publikationer mot medlemsavgift eller annan ersättning i fortsättningen i många fall kommer att beskattas fyller undantaget ändå en funktion i det att särskilt organisationstidskrifterna kan tänkas bli utdelade gratis i vissa fall. Vidare kan en del mindre föreningars tillhandahållande av medlemsblad mot ersättning fritas från beskattning med stöd av de föreslagna reglerna i 9d kap. för små företag. Det förslag till definition av begreppet organisationstidskrift som föreslås bli överförd till 3 kap. 19 § ML har en vidare omfattning än den tidigare i lagtext, förarbeten och praxis snävt formulerade och tillämpade definitionen av organisationstidskrifter i 3 kap. 14 § ML. Enligt vad som uppges överensstämmer förslaget till lagtext här med formuleringen i anslutningsfördraget, som talar om organ för icke vinstdrivande organisationer och som således kan anses vara avsevärt vidare än det i ML hittills använda organisationsbegreppen vid definition av vad som är en organisationstidskrift. De flesta organisationstidskrifter torde ges ut av sammanslutningar, som också rekryterar medlemmar. När medlemmarna erhåller publikationen mot medlemsavgift, eller särskild avgift är de i denna bemärkelse samtidigt medlemsblad. Att en publikation är organ för en eller flera sammanslutningar har ansetts vara en förutsättning för att den ska definieras som en organisationstidskrift. Den väsentliga skillnaden mellan organisationstidskrifter och medlemsblad i mervärdesskattehänseende har hittills bestått i att organisationstidskrifterna, enligt 3 kap. 14 § ML, i motsats till medlemsbladen, som behandlas i 13 § är undantagna från skatteplikt vid omsättning i alla led, oavsett vem som gör omsättningen och oavsett vem som är utgivare. Anledningen därtill synes vara att stödja den spridning av budskap utanför medlemskretsen som är typisk för t.ex. politiska partier, nykterhetsorganisationer och idrottsrörelsen. I och med att undantagen från skatteplikt vid omsättning av både medlemsblad och organisationstidskrifter utmönstras samtidigt som framställningsundantaget behålls för båda försvinner även den väsentliga skillnaden mellan dessa publikationer i beskattningshänseende. Den föreslagna utvidgade definitionen av vad som utgör en organisationstidskrift synes kunna ge upphov till problem ifråga om vad som ska anses utgöra organisationer utan vinstsyfte. Det kan ifrågasättas om skrivningen i anslutningsfördraget, som torde ha syftat på de dittills omfattade organisationerna ska innebära att undantaget får eller t.o.m. måste utvidgas.</h2>
<h2>3. Små företag Anpassningen av skattesubjektsreglerna till artikel 4 i sjätte direktivet och avskaffandet av den särskilda skattesubjektsregeln för allmännyttiga ideella föreningar och trossamfund i 4 kap. 8 § ML torde medföra att antalet personer som definitionsmässigt blir skyldiga att betala mervärdesskatt eller kan tänkas komma i fråga för sådan skyldighet ökar i omfattning. De föreslagna bestämmelserna i det nya 9 d kap. ML kan därför medföra vissa administrativa förenklingar om de leder till att många ideella föreningar och andra personer som bedriver ekonomisk verksamhet av mindre omfattning väljer att använda sig av dem. I fråga om ekonomiska aktiviteter med anknytning till den privata intressesfären kan svårigheter ibland uppkomma vid avgörandet om aktiviteter vari omsättningar sker bedrivs på sådant sätt att de utgör ekonomisk verksamhet i enlighet med artikel 4 i sjätte direktivet eller om de avser t.ex. försäljning av personligt lösöre eller utförs som hobby i förströelsesyfte. De fall där sådana avgöranden kan bli aktuella kan förväntas ha en i många fall låg årlig intäkt av omsättning, varför förslaget om införandet av en möjlighet att undanta beskattning av intäkter av omsättning understigande 90.000 kronor kan leda till att också ett färre antal bedömningar av det slaget behöver göras. Frånvaron av en sådan omsättningsgräns och därmed skattskyldighet från första kronan skulle särskilt med avseende på de ideella föreningarna innebära att mervärdesskattesystemet tillfördes ett stort antal nya skattesubjekt med låg omsättning och i de flesta fall lågt mervärde. Detta skulle medföra betydande merarbete både för skattemyndigheterna i fråga om informations- och granskningsinsatser och för de berörda personerna. De föreslagna reglerna för små företag är emellertid inte okomplicerade. Regleringen gäller således enbart däri avsedd omsättning av varor och tjänster inom landet. För vissa gemenskapsinterna förvärv föreligger således ändå betalningsskyldighet. Bestämmelserna är inte tillämpliga på beskattningsbara personer som inte är etablerade inom landet och kan inte heller förenas med vissa andra särskilda bestämmelser i ML.</h2>
<h2>Vid beräkning av det belopp som måste understiga 90 000 kronor om befrielse från beskattning ska kunna medges ska enligt föreslagen lydelse av 9d kap 4 § ML medtas både skattepliktiga och vissa skattefria omsättningar samt uttag. Däremot ska vissa skattepliktiga omsättningar inte medräknas. Så snart det finns skäl anta att beloppsgränsen kommer att överskridas under det löpande året upphör förutsättningarna för befrielsen. Beskattningskonsekvenserna av att komma över 90 000 kronor är betydande. Bestämmelserna om in- och utträde i skattebefrielsen är också komplicerade. Det är viktigt, särskilt med hänsyn tagen till att det är fråga om små företag med liten omsättning, att införandet av bestämmelserna sker med användandet av omfattande informationsinsatser. RSV bör också ges möjlighet att utfärda tillämpningsföreskrifter beträffande frågor om reglerna för små företag. Under alla förhållanden kommer SKM att behöva avsätta ytterligare resurser för att informera och kontrollera så att de små företagen beskattas på rätt sätt, vilket får vägas mot motsvarande resursbehov för hantering av ett annars ökat antal betalningsskyldiga personer med låga beskattningsunderlag.</h2>
<h2>3.1 Kommentarer till vissa författningsbestämmelser</h2>
<h2>8a kap. 1 § tredje stycket Ett inträde i systemet med skattebefrielse likställs med ändrad användning, för vilken jämkningsreglerna är tillämpliga. En årlig jämkning p.g.a. ändrad användning blir svår att kontrollera, särskilt som småföretagaren efter utträdet inte ska redovisa annan mervärdesskatt. Ett alternativ vore att likställa utträdet med överlåtelse, varvid hela investeringsvaran jämkas vid ett tillfälle. En sådan lösning har administrativa och kontrollmässiga fördelar. Med ändrad användning borde också förstås att någon utträder ur systemet och inte längre omfattas av befrielsen, vilket kan medföra jämkning till fördel.</h2>
<h2>9a kap. 1 § första stycket 5.</h2>
<h2>I enlighet med artikel 26 a B.2 tredje strecksatsen synes den angivna bestämmelsen i och med att Sverige inför regler för små företag i enlighet med artikel 24 böra utformas så att den även blir tillämplig på de beskattningsbara personer inom landet som omfattas av bestämmelserna i det föreslagna 9 d kap. ML.</h2>
<h2>9d kap. 7§</h2>
<h2>Anmälningsskyldigheten borde vara förenad med en sanktionsavgift.</h2>
<h2>4. Tidpunkten för beskattningsgrundande händelse och nya redovisningsregler.</h2>
<h2>4.1 Tidpunkten för beskattningsgrundande händelse Utredningen föreslår att tidpunkterna för den händelse som medför att skatten kan tas ut respektive för därav föranledd redovisning av utgående och ingående skatt preciseras i enlighet med sjätte direktivets bestämmelser. Dessa tidpunkter föreslås benämnas tidpunkten för den beskattningsgrundande händelsen, som tas in i 1 kap. 3 §, respektive redovisningstidpunkten för utgående och ingående skatt, varom bestämmelser ska finnas i 13 kap. 3-8 §§. Tidpunkten för redovisning av skatten kan infalla samtidigt som den beskattningsgrundande händelsen eller senare. Om den beskattningsgrundande händelsen utgörs av omsättning av en vara eller en tjänst förekommer det att betalning uppbärs i förskott. För förskott ska enligt utredningens förslag så som tidigare gälla en kontantprincip, vilket kräver en särskild bestämmelse om detta och den på förskottet följande redovisningen av skatt. I nuvarande utformning av ML kan förskottsregeln sägas vara utförd på det sättet att mottagandet av förskottet utgör en händelse som grundar beskattning och samtidigt medför skyldighet att redovisa mervärdesskatt. Det anses att redovisningsskyldigheten inte kan föregå skattskyldigheten med den nuvarande terminologin, vilket motiverar nuvarande utförande av bestämmelserna. Utredningen anser emellertid att det i enlighet med artikel 10 i sjätte direktivet är tillräckligt att förskottsregeln tas in i den nya lagtexten så som enbart en redovisningsregel i 13 kap. Om det av systematiska eller andra skäl ändå skulle befinnas att en bestämmelse som innebär att mottagande av förskott är en beskattningsgrundande händelse, som också medför redovisningsskyldighet, bör införas anser SKM att denna bör tas in under första stycket 1. eller i en särkild punkt i 1 kap. 3 §.</h2>
<h2>Utredningen föreslår också att en bestämmelse i 1 kap. 4 § angående tillämplig skattesats vid skattesatsändringar ska tas in i lagen. Enligt denna ska redovisningstidpunkten enligt 13 kap. vara bestämmande för den skattesats som ska gälla i sådana fall. Enligt nuvarande bestämmelser bestäms skattesatsen i sådana fall av tidpunkten för skattskyldighetens inträde, vilket motsvarar tidpunkten för den beskattningsgrundande händelsen i utredningens förslag till 1 kap. 3 § . Den nuvarande tillämpningen har lett till en i stort sett enhetlig tillämpning av skattesats vid skattesatsändringar. Förslaget synes emellertid innebära att vissa valmöjligheter i fråga om skattesatsen kan tänkas uppkomma. En förutsättning för dess genomförande måste med tanke härpå absolut vara att det samtidigt införs sådana preciserade redovisningsregler som framgår av det föreslagna nya 13 kap.</h2>
<h2>4.2 Redovisningsreglerna</h2>
<h2>De nuvarande reglerna i ML om redovisning av utgående och ingående skatt har medfört tillämpningsproblem för både företag och myndigheter. Tillämpningsproblemen beror på att den koppling som finns till god redovisningssed inte klart anger vid vilken tidpunkt redovisningsskyldighet för utgående skatt respektive avdragsrätt för ingående skatt uppkommer, dels under löpande beskattningsår dels vid bokslut. Det är därvid att märka att enligt gällande regler och med tillämpning av god redovisningssed kan det hävdas vara rätt att bokföra en faktura vid olika tidpunkter beroende på om det gäller löpande räkenskapsår eller bokslut. Betydande osäkerhet föreligger i fråga om skyldigheten att inom viss tid upprätta och bokföra faktura i samband med kreditförsäljning och därmed att redovisa skatten. Slutligen har reglerna om redovisning av förskott och á contolikvider, inte minst de särskilda reglerna för byggnadsbranschen, lett till tolkningsproblem och missförstånd. Artikel 10 och 17 i sjätte direktivet synes ställa krav på en reciprocitet i fråga om säljarens redovisning av utgående skatt och köparens avdragsrätt för ingående skatt. En sådan är svår att upprätthålla med de nuvarande reglerna. Det kan visserligen hävdas att den bristande reciprociteten i dagens system kan ge upphov till möjligheter av räntevinster för företagen. Det viktigaste skälet till att genomföra nya redovisningsregler av det slag som utredningen nu föreslår är emellertid inte eliminerandet av sådana möjligheter utan en strävan att uppnå ett redovisningssystem som är enkelt i fråga om fastställandet av tidpunkten för redovisning av ingående och utgående skatt och som kan anses stå i överensstämmelse med de mål som måste uppfyllas enligt sjätte direktivet. Det förtjänar också framhållas att även om den nuvarande principen om att redovisningen av skatten och rätt tidpunkt för detta ska anknytas till god redovisningssed utmönstras, finns det fortfarande en koppling till företagens bokföring. Sålunda bygger redovisningsreglerna enligt förslaget på förutsättningen att den beskattningsbara personen har en redovisning enligt bokföringslagen. Författningsförslaget anknyter därvid enligt SKM:s uppfattning väl till gällande regler om redovisning och huvudprincipen om bokföringsmässiga grunder. De beskattningsbara personernas bokföring kommer därför även i framtiden att i allt väsentligt utgöra grunden för deras redovisning av mervärdesskatt. I författningsförslagets indelas redovisningen i två huvudkategorier nämligen kontantaffärer och kreditaffärer. Författningsförslaget ska tolkas så att även försäljning där betalningen sker genom kreditkort betraktas som en kontantaffär. I sådana fall är det gängse att det säljande företaget inräknar sådan försäljning som skett mot kreditkort i dagskassan. De kontanta medlen för kreditkortsförsäljningen inflyter emellertid vanligen till säljaren några dagar efter försäljningstidpunkten. Från kontrollsynpunkt blir det mycket viktigt att regeln om vad som omfattas av kontantaffärer utformas så att periodiseringsproblem och därmed kontrollproblem undviks. SKM anser att formuleringen ”i anslutning till” medför att regeln ska tolkas som utredningen föreslagit</h2>
<h2>4.3 Kommentarer till vissa författningsbestämmelser</h2>
<h2>1 kap. 3 §</h2>
<h2>Även om rubriker vanligtvis inte bör förekomma i löpande paragraftext vore det motiverat av förtydligandeskäl att före hänvisningen till 13 kap. sätta in någon form av rubrik med lydelsen ”Redovisningstidpunkt”</h2>
<h2>13 kap. 8 §</h2>
<h2>Paragrafhänvisningen i förslaget till 13 kap. 8 § bör justeras till 3-5 och 7 §§. Den föreslagna hänvisningen innefattar 6 §, som är en regel om betalningsskyldighet för belopp som angetts på fakturor utan att utgöra skatt enligt mervärdesskattelagen. Utformningen av paragrafhänvisningen i författningsförslaget kan tolkas som att det föreligger avdragsrätt för felaktigt debiterad skatt. Sådana oriktiga debiteringar som avses i 1 kap. 2 § punkt 7. och andra feldebiteringar av mervärdesskatt ska enligt förslaget till 11 kap. 8 § ML kunna rättas genom en kreditnota. Om avsikten är att en sådan kreditnota ska redovisas på samma sätt som andra kreditnotor bör de föreslagna bestämmelserna i 13 kap. 13 och 14 § § utformas så att detta framgår av lagtexten. Är avsikten däremot en annan så som att rättelse endast kan ske genom omprövning av beskattningen för den period som felet hänför sig till bör en hänvisning t.ex. i 11kap. 8 § eller ett uttalande härom göras i lagtext eller på annat ställe i en proposition.</h2>
<h2>15.2 Bilaga 2 Skattemyndigheten i Malmö</h2>
<h2>Mervärdesskatteutredningens betänkande Mervärdesskatt i ett EGrättsligt perspektiv (SOU 2002:74)</h2>
<h2>Sammanfattning</h2>
<h2>Skattemyndigheten (SKM) anser att utredningsförslaget bör genomföras och delar utredarens uppfattning att detta bör ske i ett sammanhang. De nya begrepp och de anpassningar i fråga om systematik och terminologi som föreslås för att anpassa ML till direktivet är väl valda. Sådana undantag från skatteplikt som förutsätter att konkurrenssnedvridningar inte uppkommer kan bli svåra att tillämpa. Förslaget att slopa skattefriheten för vissa publikationer tillstyrks, men en utvidgning av tillämpningsområdet för skattefria framställningstjänster avstyrks. Möjlighet till skattebefrielse för små företag tillstyrks. Införande av en fakturadatummetod och slopande av nuvarande koppling av redovisningstidpunkten till god redovisningssed tillstyrks. Dessutom anser SKM</h2>
<h2>att det är oklart hur krav på betalning skall effektueras om sådant skall riktas mot person som inte är registrerad till mervärdesskatt, att använda begreppen växande skog, odling eller annan växlighet i betydelsen produkter kan leda till missförstånd, att bedömningar i samband med internationell handel skulle underlättas om offentliga organ ansågs vara beskattningsbara personer även vid myndighetsutövning och aktiviteten i stället gjordes till ett undantag från skatteplikt, att reglerna om jämkning av skatt bör kunna bli tillämpliga även för den som inte längre skall omfattas av skattebefrielse, att det bör förtydligas att skattebefrielsen för små företag inte omfattar förvärv för vilka betalningsskyldighet åvilar förvärvaren, att det bör klarläggas om beslut om befrielse från beskattning för små företag kan meddelas med retroaktiv verkan, att det bör förtydligas att intäkter från EU-handel skall beaktas vid beräkningen av gränsbeloppet 90 000 kr för små företag, att det är vanligt att felaktig tidpunkt tillämpas för redovisning av skatt i samband med byggentreprenader och kontinuerliga tillhandahållanden och att det därför bör övervägas om inte redovisningen skall infalla när fakturan utfärdas, att det är en fördel om uttrycket ”utfärdande av faktura i samband med” på något sätt exemplifieras, samt att registreringsskyldighet inte uppkommer vid betalningsskyldighet för ett skattebefriat företag och andra beskattningsbara personer som inte har avdragsrätt eller återbetalningsrätt. Allmänt</h2>
<h2>Utredaren har på ett förtjänstfullt sätt analyserat nuvarande regler i ML och påvisat de avvikelser som finns i förhållande till direktivet. Det är uppenbart att en förändring av ML bör ske. De begrepp och den systematik utredaren föreslår synes väl valda. Materiella förändringar blir en följd av anpassningen till direktivet. I utredningen lämnas även förslag till ändrade regler för redovisningen av mervärdesskatten. Nuvarande anknytning av redovisningstidpunkten till god redovisningssed medför att direktivets krav på reciprocitet inte är uppfyllt. Myndigheten noterar att utredningen är inaktuell i de delar där ML har ändrats efter det att betänkandet lämnades. SKM har följande synpunkter på förslaget. Kommentarerna nedan följer kapitelindelningen i betänkandet och avslutas med synpunkter på författningsförslagen. Kapitel 3 Införandet av begreppet beskattningsbar person SKM tillstyrker införandet av begreppet beskattningsbar person och de anpassningar i fråga om systematik och terminologi som föreslås för att anpassa ML till direktivet. Tolkningen av direktivet och den EG-rättsliga praxis som finns kommer att underlättas genom de nya begrepp och den strukturella anpassning som förslås i ML. Begreppet beskattningsbar person har sedan vårt inträde i unionen i allt större omfattning använts närmast synonymt med begreppet skattskyldig. Det är samtidigt lämpligt att inte behålla begreppen näringsidkare och yrkesmässig verksamhet utan i stället införa begreppet beskattningsbar person. Detta visar att nuvarande koppling till inkomstbeskattningens näringsbegrepp i princip skall upphöra och att en självständig bedömning skall ske utifrån mervärdesskatterättliga grunder. Detta kan i vart fall initialt innebära tillämpningsproblem. Antalet personer som kommer att omfattas av mervärdesskattesystemet ökar. Att vissa subjekt eller aktiviteter inte längre skall undantas från beskattning blir en följd av anpassningen till direktivet. Kapitel 4 Ideell verksamhet SKM tillstyrker förslaget, men anser att sådana undantag från skatteplikt som förutsätter att aktiviteter bedrivs i skälig omfattning och inte skapar en konkurrenssnedvridning kan bli svåra att tillämpa. Nuvarande regel om att undanta allmännyttiga ideella föreningar och registrerade trossamfund från mervärdesbeskattning är inte förenlig med direktivet. Detta medför att dessa subjekt därför skall omfattas av ML:s allmänna bestämmelser avseende beskattningsbara personer. Beskattningen begränsas dock av att vissa transaktioner föreslås bli undantagna från skatteplikt. Tillämpningen av dessa är i flera fall beroende av att konkurrenssnedvridning inte uppkommer. Osäkerhet kan uppkomma om vad som skall gälla för vissa transaktioner och kan medföra att förutsägbarheten för eventuell beskattning delvis uteblir. Exempel på en sådan här regel är den som föreslås skall gälla för bl.a. undervisning bedriven av studieförbunden. Förhållandena i det konkreta fallet skall beaktas utifrån såväl sakområdet som det geografiska området. Dessa fall kan komma att skilja sig åt så mycket att det kan bli svårt att få vägledning av andra rättsfall inom problemområdet. Genomförs förslaget om särskilda regler för små företag kommer inte problematiken att aktualiseras för föreningar vars totala omsättning är liten. Kapitel 5 Mervärdesskatt på vissa publikationer SKM tillstyrker förslaget att slopa skattefriheten för vissa publikationer, men avstyrker att skattefriheten för tjänster som avser framställning och distribution av organisationstidskrifter utvidgas. De särskilda skattepliktsreglerna för vissa periodiska publikationer är inte förenliga med direktivet och bör därför slopas. Enligt anslutningsfördraget har Sverige dock rätt att behålla skattefriheten för tjänster som avser framställning och distribution av aktuella publikationer. Dessa regler har ändrats med verkan från den 1 januari 2003. Fler aktörer kan numera tillhandahålla tjänsterna skattefritt. Enligt nu gällande regel är undantaget från skatteplikt dock begränsat till organisationstidskrifter som väsentligen framstår som ett organ för en eller flera sammanslutningar med vissa angivna syften. I betänkandet föreslås att denna begränsning skall slopas. Undantaget skall bli tillämpligt när tidskriften ges ut av organisationer utan vinstintresse. Någon definition av begreppet föreslås inte utan vad som skall avses med en sådan organisation uppges bli en fråga för rättstillämpningen. Redan nu medför reglerna kontrollproblem och dessa kan befaras öka med den ändring som föreslås. SKM avstyrker att tillämpningsområdet för undantaget utvidgas. Kapitel 6 Särskilda regler för små företag Myndigheten anser att det finns nackdelar med förslaget då mervärdesskattesystemet ytterliggare kompliceras och kontrollen därmed i viss mån försvåras. Med hänsyn till att motsvarande system tillämpas i andra länder och att så många fler personer framdeles kommer att omfattas av mervärdesskattesystemet med nya gränsdragningsfrågor som följd bedömer myndigheten att fördelarna trots allt kan förväntas överväga och tillstyrker förslaget. Eftersom de särskilda reglerna för småföretag måste vara förenade med en möjlighet till att få omfattas av mervärdesbeskattning kan avsikten att minska administrationen för SKM till stora delar utebli. Normalt brukar bästa skattemässiga utfall eftersträvas av skattebetalarna. Detta kan innebära att de skattskyldiga som avstår från att omfattas av skattebefrielsen blir de som tar i anspråk resurser för myndigheten. Nackdelarna med förslaget är att mervärdesskattesystemet ytterliggare kompliceras och kontrollen därmed i viss mån försvåras. Ett skattebefriat företag skall inte ställa ut fakturor med skatt och reglerna kring EU-handeln blir ännu svårare att hantera. De oegentligheter som förekommer genom karusellhandel m.m. synes dock inte påverkas av förslaget. Sådana aktörer är i behov av avdragsrätt för ingående skatt. En skattebefrielse upp till viss beloppsgräns kan eventuellt bli ett incitament för att undanhålla inkomster eller på ett konstlat sätt dela upp dessa på olika personer. Möjligheter att skatteplanera skapas således även om faran för detta inte skall överdrivas med hänsyn till det förhållandevis låga gränsbeloppet. Det som talar för att införa särskilda regler för små företag är att sådana tillämpas av andra länder och att nya kategorier av personer kommer att omfattas av mervärdesskattesystemet. Det innebär förmodligen en stor arbetsbesparing om en större grupp av dessa kan hållas utanför mervärdesskattesystemet. Kapitel 7 Beskattningsgrundande händelse och redovisning SKM tillstyrker införandet av en fakturadatummetod och att den nuvarande kopplingen av redovisningstidpunkten till god redovisningssed slopas. Nuvarande regler för redovisning av mervärdesskatt med anknytning till tidpunkten för bokföringen av transaktioner bör ändras och reglerna göras fristående i förhållande till redovisningsreglerna i bokföringslagen. Fakturadatummetoden är den metod som RSV vid sidan av leverans- och kontantmetoden förordade som huvudmetod i RSV Rapport 1999:13. Verket motiverade sitt förslag om alternativa metoder med att skatteredovisningen omfattar korta perioder och att företagen i sin redovisning konsekvent måste tillämpa en metod. Den sämre reciprociteten ansågs vara till nackdel främst för staten. Utredaren menar att direktivets krav på reciprocitet inte kan förenas med flera alternativa metoder för att bestämma tidpunkten för redovisning av skatten. Detta framstår som en riktig bedömning. Den metod som lämpar sig bäst för flertalet företagare får antas vara fakturadatummetoden. Författningsförslagen</h2>
<h2>1 kapitlet 1a § andra stycket ML</h2>
<h2>SKM anser det oklart hur krav på betalning skall effektueras om sådant skall riktas mot person som inte är registrerad till mervärdesskatt. Enligt förslaget skall annat belopp som på faktura eller jämförlig handling anges vara skatt också betalas in till staten. Avsikten synes vara att denna betalningsskyldighet skall gälla för alla som ställer ut en felaktig faktura. Bestämmelsen är mycket bra, men det uppkommer osäkerhet om beslutsbehörighet och hur kravet skall effektueras om den betalningsskyldige inte är en beskattningsbar person och inte heller redan är registrerad till mervärdesskatt. Betalningsskyldigheten medför inte krav på registrering i mervärdesskatteregistret, jfr 3 kap. 1 § skattebetalningslagen. Det är också tveksamt om en sådan skyldighet bör föreligga enbart för detta ändamål. Situationen är densamma som när det i efterhand framkommer att mervärdesskatt skall fastställas för en numera avslutad verksamhet. Det är tekniskt enkelt att meddela ett beslut om fastställd skatt via Basregistret och MAGI-systemet med kopplingen till skattekontot, men det vore en fördel om det fanns andra rutiner för att hantera kravet än via registrering i mervärdesskatteregistret. Rätten att besluta om skatt regleras i 12 kap. 1 § ML. I denna paragraf anges att behörig att fatta beslut är den myndighet där den beskattningsbara personen är registrerad eller skall vara registrerad om sådan skyldighet föreligger. Eftersom någon registreringsskyldighet inte uppkommer med anledning av betalningsskyldigheten är beslutsbehörigheten inte lika klar som enligt gällande bestämmelser. SKM ifrågasätter användningen av begreppen växande skog, odling eller annan växtlighet i betydelsen produkter. Enligt kompletteringsregeln skall tillfälliga upplåtelser eller överlåtelser av vissa rättigheter till fastigheter likställas med ekonomisk aktivitet. En sådan rättighet är upplåtelse av avverkningsrätt. Däremot skall tillfällig försäljning av varor likställas med ekonomisk aktivitet endast när fråga är om näringsfastighet enligt inkomstskattelagen. Begreppsmässigt omfattar upplåtelse av avverkningsrätt företeelserna rotpostförsäljning eller försäljning av stämpling. I lagtexten används begreppet växande skog i betydelsen avyttring av skogsprodukter. SKM ifrågasätter om begreppen växande skog, odling eller annan växtlighet är de rätta för att beteckna försäljning av varor. SKM vill framhålla att bedömningar i samband med internationell handel skulle underlättas om offentliga organ ansågs vara beskattningsbara personer även vid myndighetsutövningen och aktiviteten i stället gjordes till ett undantag från skatteplikt. Det framgår av betänkandet att medlemsländerna har givits ett stort utrymme för egna bedömningar när det gäller att avgöra vad som skall anses falla inom området myndighetsutövning och medföra att det offentliga organet inte är en beskattningsbar person när det gäller dessa aktiviteter. De offentliga organens mervärdesskatterättsliga status skiljer sig därmed åt beroende på nationella förhållanden. Detta medför att problem inte sällan uppkommer i samband med internationell handel. Kundens status har nämligen en avgörande betydelse för att bestämma omsättningsland när bl.a. konsulttjänster upphandlas. Motsvarande är fallet när offentliga organ köper varor från annat medlemsland. Företrädare för myndigheterna kan omedvetna om problematiken vilseleda sina leverantörer. Det kan vara naturligt att om möjligt försöka undvika att erlägga utländsk moms. Reglerna bör vara sådana att både en svensk säljare och SKM utan större svårighet skall kunna avgöra om aktuell omsättning skall beskattas i Sverige. Så är inte fallet i dag och det är högst otillfredsställande att beskattning av transaktionen kan utebli eller kan komma att ske i båda länderna. Förslaget innebär inte någon förbättring i detta avseende. Situationen vid internationell handel skulle underlättas om de offentliga organen ansågs vara beskattningsbara personer även vid myndighetsutövningen och aktiviteten i stället gjordes till ett undantag från skatteplikt. SKM föreslår att reglerna om jämkning av skatt skall kunna bli tillämpliga även för den som inte längre skall omfattas av skattebefrielse. Reglerna om jämkning av ingående skatt för investeringsvaror skall enligt förslaget bli tillämpliga på den som befrias från mervärdesbeskattning. En sådan regel kan uppfattas vara till nackdel för företagen. Däremot skall jämkning inte vara möjlig för den som övergår från att vara skattebefriad till beskattning. Enligt utredningens uppfattning kan behovet av en sådan rätt inte anses vara särskilt stort. Visserligen är det mindre sannolikt att företagare med större investeringar inte redan omfattas av mervärdesbeskattning men så kan trots allt vara fallet. En rätt till jämkning även till fördel för företagen bör övervägas då det innebär att dessa varken gynnas eller missgynnas av jämkningsreglerna. SKM anser att lagtexten bör förtydligas så att det klart framgår att skattebefrielsen inte omfattar omsättningar inom landet när betalningsskyldigheten åligger förvärvaren. ML innehåller regler som innebär att i vissa fall vid förvärv av varor och tjänster är förvärvaren skyldig att betala skatten, s.k. omvänd skattskyldighet. Detta gäller exempelvis när en beskattningsbar person i Sverige förvärvar tjänster enligt 5 kap. 7 § ML. Den som är skattebefriad enligt de föreslagna reglerna är ändå att anse som en beskattningsbar person. Den betalningsskyldighet som uppkommer i samband med dessa förvärv skall enligt betänkandet inte omfattas av skattebefrielsen. Enligt författningsförslaget skall befrielsen tillämpas på omsättning av varor och tjänster inom landet med vissa undantag. Det kan därför uppfattas som att befrielsen omfattar även dessa tjänster. Bestämmelsen borde bli tydligare om det framgick att befrielsen endast omfattade det skattebefriade företagets egna omsättningar. SKM anser att det bör övervägas om beslut om befrielse från beskattning skall kunna meddelas med retroaktiv verkan. Enligt förslaget skall SKM efter begäran fatta beslut om befrielse från beskattning. Föreningar och registrerade trossamfund skall vara befriade utan särskilt beslut. För den som startar en verksamhet skall rätt till befrielse föreligga om omsättningen kan förväntas understiga gränsbeloppet. Däremot framgår det inte om SKM skall kunna meddela beslut med retroaktiv verkan. Detta kan aktualiseras om SKM vid kontroller finner personer som bedriver handel, men aldrig begärt att vara befriade från beskattning. Detsamma gäller när nuvarande gräns för skattskyldighet för konstnärer slopas. Dessa beskattas inte i dag för sin verksamhet. Förmodligen kommer det därför inte vara ovanligt att företag begär befrielse först i efterhand. SKM anser att ett förtydligande bör göras så att det av bestämmelserna i 9 d kapitlet klart framgår att även intäkter från EU handel skall beaktas vid beräkningen av gränsbeloppet 90 000 kr. Beskattningsbara personer vars sammanlagda årliga intäkter avseende skattepliktiga omsättningar inom landet understiger 90 000 kr föreslås kunna välja att vara befriade från mervärdesbeskattning. Vid beräkningen av gränsbeloppet skall även ingå vissa omsättningar som antingen undantas från skatteplikt eller anses gjorda utomlands. Även intäkter för sålda varor till kunder i andra EU länder skall beaktas. Detta framgår av betänkandet, men kan inte direkt utläsas av bestämmelsen. Vid EU handel och då köparen är registrerad till mervärdesskatt undantas normalt omsättningen från skatteplikt. Genom en ändring i 3 kap. 30 a § ML skall sådan omsättning inte undantas från skatteplikt när säljaren är ett skattebefriat företag. Detta görs för att köparen inte skall redovisa något gemenskapsinternt förvärv med anledning av förvärvet. Ändringen i 30 a § och dess konsekvenser är alltså en förutsättning för att komma fram till den korrekta beräkningen. I dag bokförs sådana här intäkter inte som skattepliktiga omsättningar utan i stället normalt som skattefria leveranser till andra EU länder. I lagtexten bör klart framgå att dessa omsättningar skall beaktas vid beräkningen av gränsbeloppet.</h2>
<h2>13 kapitlet 3 och 4 §§ ML</h2>
<h2>Det är vanligt att felaktig tidpunkt tillämpas för redovisning av skatt i samband med byggentreprenader och kontinuerliga tillhandahållanden. SKM anser att det vore en fördel om redovisningstidpunkten infaller när faktura utfärdas för dessa tillhandahållanden. Nuvarande regler innebär att skattskyldigheten och därmed också redovisningsskyldigheten inträder först när en vara har levererats eller tjänsten har tillhandahållits. Om förskottsbetalning erläggs före leverans inträder däremot skattskyldigheten och redovisningsskyldigheten vid betalningstidpunkten. Enligt förslaget skall regeln om uppskjuten redovisning av skatt på förskott- eller à contofakturor vid bygg- och anläggningsentreprenader avskaffas. Entreprenörerna måste fortsättningsvis således debitera skatt på dessa fakturor. Detta är en ändring som RSV föreslagit. Redovisningstidpunkten infaller normalt vid betalningstidpunkten för dessa fakturor, trots att de oftast är anpassade så att ett motsvarande arbete är nerlagt av entreprenören. När det gäller hyror så ställs fakturorna ofta ut månaden innan hyresperioden har börjat och dessa skall också normalt enligt avtalen betalas innan hyresperioden börjar. En sådan faktura är såväl enligt nuvarande regler som enligt förslaget en förskottsfaktura. Vid betalning i förskott skall transaktionen redovisas vid den tidpunkt betalningen har mottagits eller har gottskrivits upplåtaren. En hyrestagares avdragsrätt inträder aldrig före den tidpunkt upplåtaren skall redovisa den utgående skatten. Detta är en följd av reciprocitetskravet och har förtydligats genom att avdragsrätten uttryckligen i 13 kap. 8 § ML anges infalla vid redovisningstidpunkten för den utgående skatten. Detta innebär i viss mån en skärpning mot gällande regler när det gäller förskottsbetalningar om dessa erläggs i samband med månadsskifte. Det får till följd att i princip kan en hyrestagare som erlägger hyran i slutet av månaden inte utgå från sin betalningsdag utan skall även beakta bankernas transaktionsdagar. En sådan regel kan därför medföra att ett informationsutbyte mellan hyrestagare och upplåtare eventuellt erfordras för avstämning av rätt redovisningstidpunkt. Detta komplicerar naturligtvis redovisningen och är olyckligt eftersom dessa situationer kommer att bli vanliga. För företagen medför det också ett stort merarbete att särbehandla sådana här fakturor och de uppfattas inte heller som traditionella förskottsfakturor. Det är mindre bra om det finns risk att nya regler redan från början inte kan förväntas fungera i praktiken.</h2>
<h2>13 kapitlet 5 §</h2>
<h2>SKM anser det är en fördel om uttrycket ”utfärdande av faktura i samband med eller efter omsättningen” på något sätt exemplifieras. RSV föreslog i ovan nämnda rapport att fakturans datum skulle gälla för skattskyldighetens inträde om fakturan var utställd ”närmast före eller senast i kalendermånaden efter leveranstidpunkten”. Detta exemplifierades till att kunna omfatta hela månaden före tillhandahållandet. I betänkandet föreslås att redovisningstidpunkten infaller vid utfärdande av faktura om denna ställs ut ”i samband med eller efter omsättningen”. Enbart utfärdande av en faktura skall dock i princip inte innebära att redovisningstidpunkten infaller utan denna skall sammanfalla med den beskattningsgrundande händelsen, vilket också är huvudregeln. Vidare sägs att av framför allt praktiska skäl skall huvudregeln inte gälla när faktura visserligen utfärdas före omsättningen, men den har ett otvetydigt samband med omsättningen, såväl tidsmässigt som innehållsmässigt. När sådant samband föreligger blir alltså fakturans datum avgörande för när redovisningstidpunkten infaller. Redovisningen bör bli lättare att hantera för företagen med en sådan regel, men det skulle vara en fördel om ”tidsramen”, dvs. i samband med, på något sätt exemplifierades. SKM anser att med föreslagen lydelse uppkommer inte registreringsskyldighet vid betalningsskyldighet för ett skattebefriat företag och andra beskattningsbara personer som inte har avdragsrätt eller återbetalningsrätt. Som en anpassning till utredningens förslag i övrigt föreslås att registreringsskyldigheten skall gälla den som är beskattningsbar person och som har rätt till avdrag eller återbetalning. Registreringsskyldigheten påstås därmed bli lika omfattande som enligt nuvarande regler. Såväl skattebefriade företag som andra beskattningsbara personer utan avdragsrätt eller återbetalningsrätt kan bli betalningsskyldiga för s.k. omvänd skattskyldighet. Nuvarande regler innebär att dessa företag skall vara registrerade då de är skattskyldiga. Detta synes inte bli fallet enligt förslaget. Det kan emellertid vara tveksamt om en registreringsskyldighet skall uppkomma enbart med anledning av betalningsskyldighet för förvärv.</h2>
<h2>15.3 Bilaga 3 Skattemyndigheten i Göteborg</h2>
<h2>Yttrande angående Finansdepartementets Betänkandet av Mervärdesskatteutredningen; SOU 2002:74.</h2>
<h2>ALLMÄNT</h2>
<h2>I betänkande lämnar Mervärdesskatteutredningen sina förslag till ändringar i mervärdesskattelagen, ML, och skattebetalningslagen, SBL. Skattemyndigheten i Göteborg, SKM, lämnar här sin syn på förslagen. Inledningsvis anges övergripande synpunkter under respektive rubrik, varefter följer kommentarer till lagtexten i den ordning lagen är uppbyggd. Beskattningsbar person SKM tillstyrker att det gemenskapsrättsliga begreppet beskattningsbar person införs i ML. Alternativet till beskattningsbar person är skattskyldig eller skattskyldig person. Skattskyldig är ett begrepp som blivit alltför tungt belastat, i synnerhet från tillkomsten av nuvarande ML, 1994:200. Beskattningsbar person är därför enligt SKM:s uppfattning helt klart att föredra. Införandet av beskattningsbar person löser också upp den knut som gör nuvarande konstruktion i ML till en pedagogisk omöjlighet Med beskattningsbar person försvinner den koppling till inkomstbeskattningen som nu finns genom bestämmelser om yrkesmässighet. En komplikation är att en beskattningsbar person inte alltid agerar i denna egenskap. Gränsdragningarna kan förutsättas bli svåra. Om lagstiftningen skall leva upp till kraven på förutsebar beskattning måste riktlinjer för gränsdragningen anges i lagkommentar. Som exempel kan nämnas transaktioner hos holdingbolag och offentligrättsliga organ samt gränsdragningen vid tillfälliga transaktioner. Ideell verksamhet SKM motsätter sig inte förslaget. Nuvarande undantag från yrkesmässighet är inte förenligt med direktivet och försvinner med införande av beskattningsbar person. I förslaget har man försökt ta till vara alla möjligheter till undantag som direktivet ger. Det är enligt SKM:s uppfattning ändå oklart vilken omfattning och räckvidd beskattningen får. Sverige torde vara unikt inom EU med sin förankring i och sin mångfald av ideella organisationer. Gränserna mellan skattepliktiga och skattefria transaktioner inom ideella sektorer måste preciseras ordentligt. Folkbildning och kulturbildning är inga entydiga begrepp. Uttryck som ”direkt främjar” eller ”normalt inte görs av annan” kan tänkas leda till tolkningsproblem. Hur gränserna dras kan förmodas avgöra förslagets framtid i den här delen. Små företag SKM tillstyrker förslaget. Hanteringen av beskattningsbara personer som skall in i eller ut ur systemet kan netto förväntas ge ett merarbete för SKM.</h2>
<h2>Det är svårt att se något vägande skäl till att behandla vanliga små företag annorlunda än små ideella föreningar. Beräkning av omsättningsgräns bör vara så odiskutabel och enkel som möjligt. Den tänkta processuella hanteringen ter sig opraktisk. Vilka förutsättningar som gäller för beslut om skatteplikt eller skattefrihet bör därför vara så klara att skatteprocess avseende sådant beslut så långt möjligt blir obehövlig. Tidpunkt för beskattningsgrundande händelse och redovisningstidpunkt SKM tillstyrker förslaget. Kopplingen till god redovisningssed försvinner. Det förutsättes att det för företagen går att ta fram maskinell programvara som kan hantera såväl god redovisningssed som de särskilda redovisningsreglerna enligt ML. Behovet av god redovisningssed försvinner ju inte för att redovisningstidpunkt för moms ändras. Terminologi</h2>
<h2>I betänkandet har allt som har med termen verksamhet att göra, rensats bort. Ibland har detta enligt SKM:s uppfattning gått för långt. Verksamhetstillbehör är ett etablerat och definierat begrepp som med fördel kan vara kvar. I synnerhet gäller detta när man inte kan ersätta begreppet med ett annat enkelt utryck utan i stället måste skriva ett helt stycke för att tala om vad som avses. I vissa fall har verksamhet ersatts av ”företag”, ”rörelse” eller ”yrkesutövning”. Enligt SKM:s uppfattning bör i dessa fall användas den nya beteckningen ”ekonomisk aktivitet”. Tidpunkt för beskattningsgrundande händelse är ett långt och otympligt begrepp rent språkligt. Kanske går det att hitta ett kortare begrepp. KOMMENTAR TILL LAGTEXT</h2>
<h2>Mervärdesskattelagen</h2>
<h2>1 kap 1 §</h2>
<h2>Lagens tillämpningsområde täcker inte alla transaktioner för vilka betalningsskyldighet anges. Se vidare kommentar till 1 kap 1 a §.</h2>
<h2>Betalningsskyldigheten för felaktig skattedebitering på faktura är tänkt att regleras i andra stycket. Enligt betänkandet avses även privatpersons debitering att omfattas av föreslagen betalningsskyldighet. Sådan betalningsskyldighet faller utanför lagens tillämpningsområde så som detta definierats i 1 kap 1 §. Detsamma gäller felaktig debitering som gjorts av beskattningsbar person i privat egenskap eller debitering som inte motsvaras av omsättning. Inom ramen för tillämpningsområdet faller endast fall där debitering görs av beskattningsbar person i denna egenskap och där dessutom omsättning sker. De transaktioner som denna betalningsskyldighet kan omfatta begränsas då till felaktig debitering vid skattefri omsättning och debitering med fel procentsats vid skattepliktig omsättning. I direktivets artikel 21 1 d) anges som betalningsskyldig: ”Varje person som …”. Ett sätt att få med de transaktioner som avses och som missas med föreslagen lydelse är att definiera respektive transaktion som beskattningsgrundande händelse i 1 kap 1 §.</h2>
<h2>1 kap 2 §</h2>
<h2>Punkt 7. Betalningsskyldig för felaktig debitering är den som utfärdat fakturan. Det bör klargöras vem som är betalningsskyldig när köpare felaktigt anger skatt i avräkningsnota gentemot säljare. Vad gäller vid self-billing?</h2>
<h2>1 kap 3 §</h2>
<h2>Punkt 3. Här är avgränsningen oklar mot punkt 2. Vad som menas med uttrycket ”…inte kan antas ske…” bör klargöras i författningskommentar.</h2>
<h2>1 kap 7 §</h2>
<h2>Skattepliktig transaktion har definierats. Enligt denna definition utgör förskott inte en skattepliktig transaktion. Detta kan rättas till här eller i definition av omsättningsbegreppet. Det vidare begreppet transaktion har ej definierats i lagrummet. En lösning kan vara att bara definiera begreppet transaktion som sådant, med utgångspunkt i omsättning etc. Skatteplikt, undantag och tillämpningsområde för olika slag av transaktioner regleras på andra ställen i lagen. Se även kommentar till 8 kap 13 §.</h2>
<h2>1 kap 10 §</h2>
<h2>Definitionen av export har gjorts snävare än tidigare, vilket kan få betydelse för rätt till återbetalning i vissa fall. Antag att ett svenskt företags filial i Norge har kostnader i Sverige för exempelvis filialens omsättning till tredje land. Med angiven definition saknas då rätt till återbetalning. Transaktionen tycks hamna ”out of scope”, ej omsättning inom landet och ej heller export. Det bör klargöras i vad mån det över huvud taget finns någon skillnad mellan upplåtelse av avverkningsrätt under punkt 1 och omsättning av växande skog under punkt 2.</h2>
<h2>Avverkningsrätt anses hos våra grannländer utgöra varuförsäljning medan samma omsättning enligt ML definieras som tjänst. Detta kan ibland leda till dubbla beskattningsanspråk eller skattefrihet. Förhållandet kan lämpligen rättas till samtidigt. Beloppsgränsen på 90 000 kr gäller inte tillfälliga transaktioner enligt kompletteringsregeln. När blir tillfälliga transaktioner fortlöpande? Kan en beskattningsbar person sälja skog skattefritt för 90 000 kr per år om han gör det en gång varje år men måste skatta vid försäljning vartannat år? Principer för gränsdragningen bör anges i författningskommentar. Ett uttryck som ”…normalt inte utförs av annan…” är alltför diffust för att klargöra vad som avses. Vad är normalt och vad är inte normalt. Går det inte att hitta ett bättre uttryck måste innebörden utvecklas i författningskommentaren. Varför inte använda direktivets lydelse: ”…om det skulle leda till konkurrenssnedvridning av viss betydelse…”. Olikartad lydelse innebär bara mera problem vid uttolkning av EG-domar.</h2>
<h2>Uttrycket ”avyttrar” bör bytas mot ”omsätter”. Ett HB är en självständig juridisk person. Att en självständig juridisk person som bedriver ekonomisk aktivitet är en beskattningsbar person framgår redan av 1 §. Det finns därför ingen anledning att ange detta separat just för HB, lika lite som för AB.</h2>
<h2>För att man över huvud taget skall kunna komma i fråga som beskattningsbar person så måste man i vart fall vara en person till att börja med. Ett enkelt bolag är vare sig en fysisk eller en juridisk person och kan följaktligen inte heller vara en beskattningsbar person. Regleringen är överflödig. Det räcker med ett omnämnande i författningskommentaren.</h2>
<h2>1 kap 11 §</h2>
<h2>Andra stycket. ”…en persons etablering…” kan missförstås. Bör bytas mot ”…etableringar…”</h2>
<h2>2 kap 1 §</h2>
<h2>Första stycket punkten 3 har införts i förtydligande syfte. Punkten har blivit otymplig och bör skrivas om. Ordalydelsen ger intryck av att så fort en vara överlämnas för uthyrning med en i tiden preciserad hyresperiod, så är det fråga om omsättning av vara. Definition av omsättning i andra stycket uppvisar brister. Från skatteplikt undantas GIF som görs av beskattningsbar person som inte är etablerad inom landet om rätt till återbetalning skulle ha förelegat, allt enligt 3 kap 30 d. Motsvarande regler finns i andra medlemsländer. En överföring som en svensk beskattningsbar person gör till sitt ”oetablerade företag” i annat EG-land kommer inte att anses som omsättning om det andra EG-landet har samma regler som Sverige. Detta är ett fel som finns redan i nuvarande lagtext och har sin grund i kravet att överföringen skall beskattas som GIF i det andra EG-landet. Lämpligen kan ”…skall beskattas som…” bytas mot ”…utgör ett…”. Verksamhet har här bytts mot termen företag. Eftersom man på andra ställen redan infört termen ekonomisk aktivitet är det inte konsekvent eller logiskt att nu införa företag.</h2>
<h2>2 kap 2 och 5 §§</h2>
<h2>Verksamhet har här bytts mot termen rörelse. Även här vore det konsekvent med beteckningen ekonomisk aktivitet.</h2>
<h2>2 kap 8 §</h2>
<h2>Antag att A är frivilligt skattskyldig för en mindre lokal i en större bostadsfastighet. A, som har ett större fastighetsbestånd, utför med egna anställda omfattande, för lokal och bostäder, gemensamma byggnadsarbeten på fastigheten. Avdragsrätt finns för den del av skatten som avser lokalen. Föreslagen lydelse leder då till att tänkt uttagsbeskattning ej kan ske. I lagtextens första mening bör ordet helt tas in så att lydelsen blir: ”…helt ha medfört avdragsrätt…”. Detta ger också överensstämmelse med direktivets artikel 6 3.</h2>
<h2>3 kap 3 §</h2>
<h2>Första stycket. Punkt 1. Termen verksamhetstillbehör är ett inarbetat och definierat begrepp som med fördel kan behållas. Den tidigare lydelsen är bättre än den otympliga uppräkning som blir följden av att ta bort verksamhetstillbehör. Även EG-domstolen har använt sig av termen i målet Lindö Park.</h2>
<h2>Första stycket. Punkt 2 och 3. Se också kommentar till 1 a kap 2 §. Eventuell skillnad mellan avverkningsrätt och omsättning av växande skog utan samband med överlåtelse av marken bör klargöras. Första stycket. Punkt 5. I betänkandet anges att någon materiell förändring ej är avsedd. Den ändrade lydelsen stämmer bättre med direktivet men torde medföra en utvidgning. Andra stycket. I betänkandet föreslås på sidan 370 att ”…regeln i 3:2 andra stycket ML ändras…”. Detta är felskrivet och skall vara ”regeln i 3:3 andra stycket ML…”</h2>
<h2>3 kap 7§</h2>
<h2>Andra stycket. Undantagets omfattning är oklar. Undantaget gäller inte trossamfund enligt 7:14 IL. Något undantag för exempelvis soppkök som drivs av registrerat trossamfund görs därför ej i detta lagrum. Det är oklart om detta är avsikten. Undantaget har vidgats till att avse alla aktiviteter som angivna organisationer bedriver. Å andra sidan har utvidgningen inskränkts till att gälla aktiviteter som direkt främjar ändamålen. Vad som menas med ”direkt främjar” är ej möjligt att utläsa. Det är oklart om ordet ”vilka” syftar på stiftelser och föreningar eller på aktiviteter. Statusen vid inkomstbeskattningen för ideell förening/stiftelse bedöms varje år. Bedömningen kan då ändras från inskränkt skattskyldighet till oinskränkt och tvärtom från år till år. Kopplingen till IL leder då till att exakt samma omsorgsaktiviteter kan växla från skattepliktiga till skattefria år från år. Detta är sannolikt inte avsikten. För stiftelser är det en betydligt snävare krets av ändamål som kan medföra inskränkt skattskyldighet vid taxeringen (7:3-4 §§ IL) än vad som gäller för ideella föreningar (7:7-8 IL). Slutsatsen blir då att aktiviteter med ändamålen ”annat välgörande eller socialt ändamål” medför undantag från skatteplikt bara om de avser ideella föreningar och inte om de avser stiftelser.</h2>
<h2>3 kap 11 §</h2>
<h2>Punkt 5. Det är oklart vad som avses med folkbildning som ges av ideella föreningar och registrerade trossamfund. Likaså är det oklart hur mycket undantaget begränsas i sista stycket. Enligt direktivet får undantaget inte riskera att skapa konkurrenssnedvridning. Det blir allt vanligare med distanskurser t ex med stöd av Internet. Ett företag med sådana aktiviteter torde kunna åberopa problem med konkurrenssnedvridning oavsett var i landet en förening börjar med motsvarande kurser. I betänkandet anges att undantagets tillämpning reglerar sig själv. Den som utsätts för konkurrens från skattefri aktivitet klagar hos skattemyndigheten som då får besluta att undantaget inte gäller. Beskattningen kan inte avgöras på egna objektiva grunder utan blir i stället beroende av andra aktörers agerande på marknaden. Det kan diskuteras om detta är det bästa sättet att reglera undantaget. Organisation utan vinstintresse är ett EG-rättsligt begrepp som i författningskommentar bör ventileras utifrån svenska förutsättningar. Undantaget begränsas till omsättning som ”…normalt inte görs av annan…”. Vad är normalt och vad är inte normalt? Se också kommentar till 3 kap 11 § punkt 5.</h2>
<h2>Trossamfund omfattas av undantaget förutsatt att tjänsterna utförs åt medlem och utan att betalning görs utöver stadgeenligt bestämd avgift. Tjänster som exempelvis svenska kyrkan utför åt icke medlemmar torde därmed komma att beskattas. Såvitt framgår omfattas inte heller den obligatoriska begravningsavgiften för icke medlemmar av detta undantag.</h2>
<h2>3 kap 19 §</h2>
<h2>Första stycket. I förtydligande syfte bör avslutningen ändras till ”…eller avser samordning av sådana tjänster…”</h2>
<h2>3 kap 24 §</h2>
<h2>Punkt 1. För tydlighetens skull kan man lägga till ”enligt 8 kap” efter ”…rätt till avdrag för…”</h2>
<h2>3 kap 25 §</h2>
<h2>Även här kan ekonomisk aktivitet duga som ersättning för verksamhet. I stället för att undanta aktuella överlåtelser från skatteplikt så är det bättre att följa direktivet, artikel 5.8, fullt ut och i stället undanta dessa överlåtelser från att utgöra omsättning. Undantaget förutsätter att förvärvaren skulle vara berättigad till avdrag för skatten. Man kan inte vara berättigad till avdrag för en skattefri transaktion. Det borde stå ”…förvärvaren varit berättigad till avdrag för skatten om undantag för skatteplikt ej förelegat…”. Första stycket. Punkt 1. Hänvisningen till 2 a kap 3 § andra stycket avser svensk förvärvsgräns 90 000 kr och kan inte gälla köpare i annat EG-land.</h2>
<h2>Borttagandet av kravet på registrering för köparen i annat EG-land kan medföra problem. Kravet har reducerats till ett beviskrav i 11 kap 5 a § som fortfarande kräver registreringsnummer på fakturan. Vad gäller när parterna skall bevisa att köparen är en beskattningsbar person som dock inte är registrerad? Vad krävs för sådan bevisning? Tredje stycket. Hänvisning till 9 d kap avser svenska bestämmelser om små företag och kan inte gälla köpare i annat EG-land.</h2>
<h2>8 kap 1 §</h2>
<h2>Det kan diskuteras om det inte nu är dags att sammanföra begreppen avdragsrätt och rätt till återbetalning. Skillnaden infördes när begreppet skattskyldig fick en ny definition i den nya lagen om mervärdesskatt 1/7 1994. Då beskattningsbar person nu införs och skattskyldig utmönstras borde det vara möjligt att återgå till ett begrepp i stället för två för att reglera rätten till avdrag.</h2>
<h2>8 kap 2 §</h2>
<h2>Tredje stycket. ”Sådant belopp som betalas…” bör bytas mot: ”Sådant belopp som skall betalas…”</h2>
<h2>8 kap 4 §</h2>
<h2>Punkt 3. Nuvarande lydelse ”…under förutsättning att leverantören inte är skattskyldig enligt denna lag för annat än importen…” byts mot ”…under förutsättning att leverantören inte är en beskattningsbar person…”. Innebörden efter ändring blir rakt motsatt den avsedda. Köparen kommer inte att få avdragsrätt. Leverantören är förmodligen nästan alltid en beskattningsbar person som skulle ha haft avdragsrätt om han själv hade varit betalningsskyldig för importen.</h2>
<h2>8 kap 13 §</h2>
<h2>Lagrummet motsvaras av direktivets artikel 17.5 som hänvisar till fördelningsprincip i artikel 19. I artikel 19.1 anges endast omsättningar som fördelningsgrund. Avdragsgill andel räknas fram som ett bråk med skattepliktig omsättning i täljaren och total omsättning i nämnaren. Det är tveksamt om fördelning enligt annan fördelningsgrund, produktionskostnad, timmar, volym, yta etc. verkligen är förenligt med direktivet. Frågan har ej diskuterats i betänkandet. I 1 kap 7 § sägs att i begreppet transaktion inkluderas transaktion som ligger utanför tillämpningsområdet. Detta påverkar beräkning av avdragsgill ingående skatt genom att bråkets nämnare blir större. Enligt EG-domstolens dom C-16/00 Cibo Participations SA skall sådan omsättning inte ingå i nämnaren. Se även kommentar till 1 kap 7 §.</h2>
<h2>Med ändrad användning avses även det fall att förvärvaren blir befriad från skatt enligt 9 d kap. Fråga uppstår då vad som gäller om en förvärvare av hel rörelse inklusive investeringsvaror efteråt blir befriad enligt 9 d kap. Har förvärvaren förvärvat investeringsvaror och kan han bli jämkningsskyldig? Direktivets lydelse i artikel 20.1 b) ”…inträffar någon förändring i de faktorer som använts för att bestämma avdragsbeloppet…” kan med fördel införas här. Man undviker då oklarheter avseende fysiskt ändrad användning etc. Punkt 1. I definitionen av investeringsvara har hänvisning skett till ”3 kap 3 § första stycket 2”. Hänvisningen kan förmodas vara felskriven och bör bytas mot ”3 kap 3 § första stycket 1”</h2>
<h2>9 a kap Punkt 2. Ordet ”skall” har medfört problem vid skatteprocesser avseende VMB. Kan lämpligen bytas mot ”…har rätt till och skall…”. Gränsdragningen mellan tillfälliga och löpande transaktioner måste klargöras. Första stycket. Skatteplanering i enkelt bolag kan befaras. Intäkterna fördelas med < 90 000 kr per skattefri delägare medan avdragen samlas hos skattepliktig delägare. Gränsen bestäms genom intäkter av vissa angivna omsättningar. Intäkt är ett redovisningstekniskt begrepp varmed menas en periodiserad inkomst. Risk finns att man hamnar i en diskussion om god redovisningssed vad gäller intäkten. Det är förmodligen bättre att inte ha med begreppet intäkt utan i stället lägga ihop omsättningsbeloppen, beräknade på ett entydigt definierat sätt. Andra stycket. ”…något av…” bör kunna strykas. 9 d kap 3 §</h2>
<h2>Det är oklart från vilken tidpunkt ett beslut skall gälla, från årets början, dagen för beslut eller ansökans ankomstdag. Ett beslut är tänkt att kunna överklagas den vanliga vägen. Så länge en dom inte vunnit laga kraft gäller tidigare beslut. Om domen medför tillämpning av 9 d kap innebär detta att lämnade deklarationer skall rättas. Likaså skall rättelse ske av hos köpare avdragen ingående skatt. Hanteringen tycks opraktisk med tanke på att en skatteprocess kanske pågår i 10 år. I omsättningsbeloppen skall inte ingå skatt enligt denna lag. Fråga uppkommer då om man avser skatt som borde ha debiterats eller skatt som har debiterats. Hänvisningen avseende avdragsrätten har blivit fel. Någon punkt 1 och 2 i 1 § första stycket finns inte. Hänvisningen skall vara till 1 § andra stycket 1 och 2.</h2>
<h2>Det kan diskuteras om hänvisningen alls skall vara med här. Dessa fall omfattas ju inte alls av befrielse från beskattning enligt 9 d kap. Ett alternativ är att stryka sista meningen och tillägga efter ordet beskattning ”…enligt detta kapitel…” i första meningen. Det är oklart i vad mån det är möjligt för en beskattningsbar person att få bli beskattad och få avdragsrätt retroaktivt. I 2 § anges beskattningsår. I 6 § anges bara ”år”. Det bör preciseras om här avses beskattningsår, räkenskapsår eller kalenderår.</h2>
<h2>13 kap 3 §</h2>
<h2>Punkterna 1 och 2. Vad som menas med i ”…anslutning till…” behöver preciseras. Hur nära? Detsamma gäller ”i samband med”. Varför använda olika uttryck?</h2>
<h2>13 kap 4 och 5 §§</h2>
<h2>Båda paragraferna innehåller särregler. Det bör klargöras vilken som har företräde när båda kan tillämpas på en och samma transaktion. Exempelvis när betalning sker helt eller delvis i förskott och faktura utfärdas i efterskott.</h2>
<h2>13 kap 6 §</h2>
<h2>Det bör klargöras vid vilken tidpunkt en faktura anses utfärdad, datum som står på fakturan, dag för fysiskt upprättande, dag för utskick eller annan dag. Om det är på fakturan angivet datum som avses, vad gäller då om fakturan saknar datum?</h2>
<h2>13 kap 10 §</h2>
<h2>Hela första stycket är en enda lång mening. Uppdelning bör ske.</h2>
<h2>13 kap 16 §</h2>
<h2>Uttrycket ”…fått avdrag…” kan ge upphov till ej tänkta effekter. Den som bokfört och kanske yrkat men ännu ej fått avdrag skulle då kanske inte behöva återföra avdragen skatt vid kreditnota. Uttrycket bör kunna bytas mot exempelvis ”verkställt avdrag”, eller ”gjort avdrag”. Skattebetalningslagen</h2>
<h2>3 kap 1 §</h2>
<h2>Den som felaktigt ställt ut momsbärande faktura jämställs med skattskyldig enligt 1 kap 4 §. Någon registrering ska dock inte ske enligt 3 kap 1 §.</h2>
<h2>Det är oklart hur denna beskattning skall gå till.</h2>
<h2>3 kap 2 §</h2>
<h2>Ordet ”och” tycks medföra att anmälningsskyldighet inte finns när avsikt att bedriva näringsverksamhet saknas. Felet har hängt med sedan tillkomsten av SBL. Lämpligen kan ”och” bytas mot ”eller”.</h2>
<h2>15.4 Bilaga 4 RF, Skatterättslig pilotstudie av idrottsföreningar</h2>
<h2>1 Allmänt</h2>
<h2>JurK har under pågående skatteutredning funderat på olika lagförslag som skulle kunna lösa kartlagda och befarade problem med gällande lagstiftning. JurK har t.ex. funderat på ett införande av oinskränkt inkomstskatteskyldighet med avdragsrätt för samtliga kostnader i verksamheten. Vid redovisning av underhandsförslag från JurK:s pågående skatteutredning den 21 november 2002 beslutades att GS och JurK skulle få i uppdrag att genomföra en utredning av de statliga momsförslagens effekter på tre olika nivåer inom idrottsrörelsen. Härefter beslutade JurK att pilotstudien även skulle tjäna som underlag för att bedöma utfallet av ovan nämnda förslag om oinskränkt skattskyldighet för idrottsföreningar.</h2>
<h2>2 Skattesubjekt</h2>
<h2>2.1 Slumpmässigt urval Pilotstudiens skattesubjekt utgörs av fyra slumpmässigt utvalda idrottsföreningar. Avsikten har emellertid varit att dessa föreningar ska representera såväl stora som små föreningar för att på så vis kunna dra rättvisa slutsatser om vilket utfall oinskränkt inkomstskattskyldighet och omfattande momsredovisningsskyldighet skulle få på olika nivåer i idrottsrörelsen.</h2>
<h2>2.2 Förening A</h2>
<h2>Förening A representerar en liten förening som bedriver idrottslig verksamhet i form av fotboll och innebandy. Omsättningen under år 2002 var ca. 194 000 kr. Föreningen livnär sig till stor del på bingolottoförsäljning och drive-in-bingo. Lagkassor inkluderas inte i redovisningen men de anses totalt bestå av högst ett par tusen kr.</h2>
<h2>2.3 Förening B</h2>
<h2>Förening B utgörs av en mellanstor förening som bedriver idrottslig verksamhet inom en mängd olika idrotter, såväl lagsom individuella idrotter. Föreningen har 650 medlemmar och omsättningen år 2002 var ca. 1.8 miljoner kr. I årsredovisningens inledning anges uttryckligen att föreningen måste försöka bli mindre beroende av bingolottoförsäljning i framtiden. Lagkassorna inkluderas inte i redovisningen men de finns hela tiden på särskilda konton och tillförs huvudstyrelsen på bokslutsdagen för att därefter återgå till aktuella lag. Föreningen anser därför att de har full ”kontroll” på sina lagkassor.</h2>
<h2>2.4 Förening C</h2>
<h2>Förening C representerar en flersektionsförening med ca 2000 medlemmar. Analysen enligt nedan har gjorts mot bakgrund av huvudstyrelsens årsredovisning. Den redovisade omsättningen under år 2002 var ca 2.6 miljoner kr. Lagkassorna inkluderas inte i redovisningen och dessa kan uppgå till flera hundra tusen kronor i vissa lag. Pengarna i lagkassorna härrör från sponsorer, föräldrar och diverse penninginsamlande verksamheter och de utnyttjas till bl.a. anmälningsavgifter, resor, inköp av matchtröjor m.m.</h2>
<h2>2.5 Förening D</h2>
<h2>Förening D är en förening med elitverksamhet inom en stor svensk idrott. Föreningen har ca 650 idrottsaktiva medlemmar och ca. 2550 stödjande medlemmar. Omsättningen under år 2002 var ca 67 miljoner kr. Föreningen äger ett fastighetsbolag som sköter fastighetsförvaltningen av den arena som nyttjas i föreningens verksamhet. Lagkassorna inkluderas för närvarande inte i föreningens redovisning men de ska tas med fr.o.m. nästa års redovisning. Lagkassorna anses bestå av endast bingolottoprovision från föreningen till resp. lag och föreningen har totalt 11 lag.</h2>
<h2>3 Osäkerhetsfaktorer</h2>
<h2>Samtliga föreningar ombads skicka in sin årsredovisning avseende verksamheten under år 2002. Vid en närmare analys och jämförelse av föreningarnas respektive årsredovisningar kunde det konstateras att åtminstone tre av fyra föreningar inte uppfyller de krav som ställs i den nya bokföringslagen. Bevis på detta är bl.a. följande:</h2>
<p>· Lagkassorna inkluderas inte i redovisningen, d.v.s. föreningarna har mer eller mindre inte någon kontroll på dessa pengar. Lagkassorna kan innehålla stora summor pengar. · Årsredovisningarna består i huvudsak av nettoredovisning med undantag för bruttoredovisning avseende poster såsom bingolotto och lotterier. Det anges inte uttryckligen när det är fråga om brutto- eller nettoredovisning utan detta har framkommit genom diskussioner med ansvariga personer för respektive förening. · Vissa poster såsom "bidrag och medlemsavgifter" och "entréavgifter och kiosk" har sammanfogats i redovisningen och aktuella föreningar kunde inte förtydliga detta eftersom föreningen inte särredovisar aktuella poster.</p>
<h2>Osäkerhetsfaktorer har medfört att underlaget till viss del bygger på ren uppskattning. Detta beror huvudsakligen på ofullständiga svar från föreningarna, vilket baseras på en redovisning som inte uppfyller bokföringslagens krav. Den bristfälliga hanteringen av lagkassor medför även att underlaget inte är helt sanningsenligt. Underlaget anses dock kunna ge vissa indikationer vad gäller förslaget om oinskränkt inkomstskatteskyldighet, se bilaga 1 – 4 och p. 5.3 nedan. Det är däremot svårare att bedöma utfallet av en framtida omfattande momsredovisningsskyldighet eftersom lagen till viss del finansierar inköp av momspliktiga varor och tjänster med lagkassor som inte syns i redovisningen.</h2>
<h2>4 Föreningarnas synpunkter</h2>
<h2>4.1 Frågor</h2>
<h2>Föreningarna fick besvara följande frågor:</h2>
<h2>1) Är ni införstådda med de krav som ställs på redovisningen av ideella föreningar enligt nya bokföringslagen och anser ni att ni uppfyller dessa krav?</h2>
<h2>2) Vad har ni för tankar kring det nuvarande skattesystemet för ideella idrottsföreningar och hur ser ni på ett ev. införande av momsplikt på försäljningsverksamhet och oinskränkt inkomstskatteskyldighet?</h2>
<h2>4.2 Bokföringsskyldighet</h2>
<h2>Samtliga föreningar var införstådda med de krav som ställs på redovisningen enligt nya Bokföringslagen. De ansåg även att de uppfyller dessa krav, trots att t.ex. lagkassorna inte inkluderas i redovisningen. En förening ansåg inte att detta var ett problem eftersom lagkassorna bara består av "vita" pengar. De vill inte heller hämma den entreprenörsanda som finns inom vissa lag, eftersom den ger lagen förbättrade möjligheter att utöva idrottslig verksamhet.</h2>
<h2>4.3 Momsregistrering</h2>
<h2>Analysen av utfallet för respektive förening av ett införande av momsredovisningsskyldighet är svår att utföra eftersom stora belopp florerar i föreningarnas lagkassor och det går inte att få fram exakta uppgifter på hur mycket av dessa pengar som används i momspliktig verksamhet. Vid tal om en ev. momsregistreringsskyldighet framförde förening A, B och C stark kritik främst p.g.a. ökad administration, vilket föreningarna inte anser att de skulle klara av. En</h2>
<h2>förening nämnde att administrationen är onödigt tung redan nu p.g.a. av t.ex. kontrolluppgiftsplikten för alla domarersättningar överstigande 100 kr, varför denna gräns föreslås höjas till åtminstone 1000 kr. Förening D hade däremot själv undersökt huruvida den skulle vinna på att vara registrerad för moms och att bedriva föreningens verksamhet i ett s.k. IdrottsAB. Föreningen har för närvarande vissa avdragsmöjligheter i det helägda fastighetsbolaget och anser inte att föreningen skulle vinna på ytterligare avdragsmöjligheter för kostnader nedlagda i den idrottsliga verksamheten. Samtliga föreningar förespråkar således ett bibehållande av det nuvarande systemet, d.v.s. i realiteten en relativt begränsad momsredovisningsskyldighet för idrottsföreningar.</h2>
<h2>4.4 Oinskränkt inkomstskatteskyldighet Samtliga föreningar framförde kritik mot ett införande av oinskränkt inkomstskatteskyldighet men det torde även bero på att de inte kunde överblicka vilket utfall det skulle få för den egna föreningen. Det faktum att föreningarna A, B och C är relativt beroende av t.ex. bingolottoförsäljning medförde emellertid att de inte ens kunde tänka sig att fundera på ett sådant förslag. Förening D ansåg att det nuvarande skattesystemet är mest förmånligt för deras verksamhet. Det huvudskaliga skälet till att förening D har valt att inte driva sin verksamhet i form av IdrottsAB är skillnaderna mellan aktiebolag och allmännyttiga ideella föreningar avseende föreningarnas möjligheter till ”idrottspensionsavsättningar”, vilka innebär ett uppskjutande av beskattningen till dess pengarna tas ut.</h2>
<h2>5 Pilotstudie - oinskränkt inkomstskatteskyldighet</h2>
<h2>5.1 Förslagets innebörd JurK:s förslag om en oinskränkt inkomstskatteskyldighet förutsätter en avdragsrätt för samtliga kostnader i verksamheten – såväl direkta som indirekta kostnader. Enligt detta förslag skulle föreningarna medges ett allmänt avdrag för de indirekta verksamhetskostnaderna efter det att föreningens intäkter från samtliga finansieringsverksamheter fastställts och ”kvittats” mot varandra. Om det således t ex finns ett överskott från bingo, lotterier, idrottsintäkter (anmälningsavgifter m.m.) och övriga försäljningsintäkter (förmånshäften m.m.), så ska detta i slutändan stämmas av mot det allmänna avdraget. Det som eventuellt härefter återstår ska – efter tillåtna reserveringar/fonderingar – beskattas med 28 %.</h2>
<h2>Det förekommer således inte någon bedömning av vad som har naturlig anknytning eller vad som är hävdvunnet och problematiken med huvudsaklighetsbedömningen och förvärvskälleindelningen blir helt ointressant. Skatteberäkningen sker med andra ord i en och samma förvärvskälla, vilket innebär att underskottsverksamheter nedbringar resultatet av överskottsverksamheter.</h2>
<h2>5.2 Intäkter och kostnader Vid granskning av årsredovisningen för respektive förening har den idrottsliga verksamheten skiljts från den externa försäljningsverksamheten. Härutöver har extraordinära intäkter och kostnader samlats under en särskild rubrik tillsammans med övriga intäkter och kostnader som ska undantas från inkomstbeskattning, såsom t ex medlemsavgifter och bidrag. Fördelningsprincipen vid ovan nämnda indelning har varit följande: Idrottsliga intäkter: - Entréavgifter</h2>
<h2>- Tävling (anmälningsavgifter, resor, träningsläger etc.) - Övergångsersättningar</h2>
<h2>- Tävlingsförsäljning - försäljning i direkt samband med match/tävling (matchprogram, , cafeteria, kiosk etc.) Idrottsliga kostnader: - Personalkostnader/ersättningar/arvoden/förmåner till aktiva/ledare - Ersättning domare/funktionärer - Hyra anläggning - Tävling (anmälningsavgifter, resor, träningsläger m.m.) - Tävlingsmaterial (matchtröjor, vattenflaskor, tejp m.m.) - Övergångsersättningar</h2>
<h2>- Tävlingsförsäljning - försäljning i samband med match (inköp varor och tjänster m.m.) - Fastighetsförvaltning. (el, skötsel av plan/arena/kansli/klubbhus m.m.) Externa försäljningsintäkter: - Bingo och lotterier (bingolotter, bingohallar,  drive-in-bingo, lotterier m.m.) - Reklam/sponsorer</h2>
<h2>- Övrig försäljning (förmånshäften, souvenirer m.m., m.m.) Externa försäljningskostnader - Reklam/sponsorer</h2>
<h2>- Övrig försäljning (förmånshäften, souvenirer m.m., m.m) Extraordinära/övriga intäkter/kostnader: - Bidrag/aktivitetsstöd</h2>
<h2>- Medlemsavgifter</h2>
<h2>- Gåvor</h2>
<h2>- Fastighetsförsäljning (reavinst/förlust) - Kapitalintäkter/kostnader (räntor)</h2>
<h2>5.3 Pilotstudiens resultat Mot bakgrund av föreningarnas resultat enligt Bilaga 1 – 4 kan följande konstateras:</h2>
<p>· Förening A, B och C drabbas inte av någon inkomstskatt alls trots att föreningarna totalt sett uppvisar ett positivt resultat. · Förening D uppvisar en vinst på ca. 2.7 miljoner kronor och drabbas av en skatt om ca 400 000 kronor. Det bör inte nödvändigtvis anses oskäligt att förening D drabbas av denna skatt eftersom föreningen har en mycket stor omsättning och en relativt liten breddverksamhet, d.v.s. största delen av omsättningen avser föreningens elitverksamhet. * Intäkter från bingo och lotterier redovisas netto m.a.a. att vissa föreningar endast kan uppvisa nettoresultat avseende dessa poster.</p>
<h2>FÖRENING B</h2>
<h2>IDROTTSLIG VERKSAMHET</h2>
<h2>BRUTTOINTÄKTER</h2>
<h2>BRUTTOKOSTNADER</h2>
<h2>BRUTTORESULTAT</h2>
<h2>GRUNDAVDRAG</h2>
<h2>NETTORESULTAT</h2>
<h2>SKATT (28 %)</h2>
<p>* Intäkter från bingo och lotteri redovisas netto m.a.a. att vissa föreningar endast kan uppvisa nettoresultat avseende dessa poster. ** Kapital inkl. i inkomstskattberäkningen m.a.a. att det är en skattepliktig intäkt. * Intäkter från bingo och lotteri redovisas netto m.a.a. att vissa föreningar endast kan uppvisa nettoresultat avseende dessa poster. ** Kapital och fastighetsförsäljning inkl. i inkomstskattberäkningen m.a.a. att det är en skattepliktig intäkt.</p>
<h2>EXTERN FÖRSÄLJNINGSVERKSAMHET</h2>
<p>* Intäkter från bingo och lotteri redovisas netto m.a.a. att vissa föreningar endast kan uppvisa nettoresultat avseende dessa poster. ** Kapital inkl. i inkomstskattberäkningen m.a.a. att det är en skattepliktig intäkt.</p>
<h2>15.5 Bilaga 5 BUS, svar som BUS lämnat till utredningen om översyn av reglerna om reducerade mervärdeskatter m.m. (Fi2002:11)</h2>
<h2>Stockholm 14 juni 2003</h2>
<p>Svar på Förfrågan hur de momsförändringar som genomfördes den 1 juli 1996 och 1 januari 1997 inom kultursektorn har påverkat Er verksamhet, av 2003 03 24.</p>
<h2>BUS (Bildkonst Upphovsrätt i Sverige) verksamhet består av flera delar där upphovsrättsliga ersättningar inkasseras och fördelas till upphovsmännen (bildkonstnärer och illustratörer). Vi väljer att besvara samtliga frågor i ett genom att beskriva det som vi upplever som problem och som främmande i det nuvarande systemet, nämligen har droit de suite kommit att hanteras avseende mervärdeskatt. Men först vill vi omtala att den nuvarande så kallade kulturmomsen om 6 procent fungerat utmärkt i vår verksamhet, vid genomförandet av och anpassningen till mervärdeskattesystemet uppstod en del frågetecken. Dessa kunde tämligen snabbt rätas ut, bland annat med stöd av externa experter. Droit de suite kom att bli momsbelagt genom en slarvigt ställd fråga från en auktionshandlare till en lokal skattemyndighet. Svaret på frågan ”Är det moms på droit de suite?” blev jakande och med stöd av huvudsaklighetskriteriet kom momsen att bli 25%. Droit de suite ersättningen kom därvid att betraktas som en del av varan, konstverket, och följden blev att droti de suite istället för 5% kom att öka till 6,25%.</h2>
<h2>Samtidigt konstaterades att droit de suite i sig är varken en vara eller en tjänst och skulle därför inte omfattas av mervärdeskatt. Den konkreta innebörden blev att mervärdeskatten inte fördes vidare i kedjan till den slutlige mottagaren av denna ersättning (rättighetshavaren). Istället skulle handlare och auktionsföretag leverera in mervärdeskatten och sedan vidarebefordra droit de suite till BUS utan mervärdeskatt. I BUS verksamhet skulle BUS handhavande med droit de suite, dvs den tjänst BUS utför åt rättighetshavaren beläggas med en momssats om 25%. Denna fördes vidare till rättighetshavaren som en kostnad för denna. Om avdragsrätt inte föreligger hos mottagaren blir det en ren kostnad. Det har därmed uppkommit ett system som framstår som ytterst märkligt. En upphovsrättslig ersättning som per definition inte skall omfattas av mervärdeskatt (varken vara eller tjänst) beläggs med den högsta momssatsen, samtidigt sker inskränkningar i avdragsmöjligheten för ingående moms medan en ny momskostnad påförs konstnären. Vi menar att detta bör rättas till och att det enklaste vore att belägga droit de suite med en kulturmoms om sex procent. Denna kan då hanteras i alla led och transaktioner där droit de suite ingår. Detta kommer inte att leda till några problem utan kommer att fungera på samma sätt som vårt nuvarande system för reproduktionsersättning gör. Upphovsrättens har en moms på sex procent medan varans moms kan variera, enligt vår erfarenhet har det inte orsakat några problem. I tillägg till den utveckling som skett skall det observeras att auktionshandeln genom omprövning har fått till stånd den ändringen att de inte behöver debitera/erlägga mervärdeskatt på droit de suite eftersom de inte för in varan (konstverket) i eget lager utan är ombud för säljaren. Statsfinansiellt innebär det att man idag inte har några skatteintäkter från mervärdeskatten på droit de suite. Den 25 procentiga mervärdeskatten på droit de suite är endat kvar i konsthandeln och bidrar mycket verksamt till att konsthandeln undviker att redovisa droit de suite till BUS. Därigenom är mervärdeskatten skadlig för konstnärens ersättningsrätt. Troligen skulle en sänkning av droit de suite till 6 procent leda till ökad inkassering för BUS och till en ökad momsintäkt för staten (även om vi här talar om mycket marginella belopp) vilket borde vara en önskad systemförbättring i sig.</h2>
<h2>15.6 Bilaga 6 KLYS, svar som KLYS lämnat till utredningen om översyn av reglerna om reducerade mervärdeskatter m.m. (Fi2002:11)</h2>
<h2>Stockholm den 13 juni 2003</h2>
<h2>Svar på förfrågan om hur de momsförändringar som genomfördes 1 juli 1996 och den 1 januari 1997 inom kultursektorn har påverkat verksamheter på kulturområdet KLYS – Konstnärliga och Litterära Yrkesutövares Samarbetsnämnd - är ett samarbetsorgan för 17 konstnärsorganisationer inom områdena ord, ton, scen, bild och eter. KLYS företräder dessa yrkesgrupper i frågor av gemensamt intresse såsom upphovsrätt, arbetsmarknad, skatterätt och yttrandefrihet. Genom denna skrivelse samordnas KLYSorganisationernas synpunkter. I flera fall avger KLYS’ medlemmar också egna svar som kompletterar KLYS skrivelse. KLYS har valt att i sitt svar inledningsvis behandla fråga 1, 4 och 5, för att sedan övergå till fråga 2 och 3.</h2>
<h2>1, 4-5. Allmänt kan sägas att den 6-procentiga mervärdesskattesats som infördes på en rad områden inom kultursektorn 1996 och 1997 i huvudsak fungerar väl idag. I de fall den lägre 6-procentiga momsskattesatsen inte kan tillämpas på kulturområdet upplevs dock nuvarande momslagstiftning som svårbegriplig, godtycklig och orättvis för många konstnärer. Det är därför mycket som talar för att en enhetlig reducerad mervärdesskatt om 6 procent bör tillämpas på hela kulturområdet. En sådan enhetlig kulturmoms är något som KLYS framfört som sitt önskemål vid ett flertal tillfällen gentemot regering och riksdag. Det finns enligt KLYS starka skäl för att införa en enhetlig reducerad moms om 6 procent för alla typer av varor och tjänster på kulturområdet. Konstnärsorganisationerna är överens om att en enhetlig kulturmoms, utom för de varor och tjänster som fortfarande bör undantas helt från moms, är nödvändig och önskvärd. Flera av de gränsdragningsproblem och tillämpnings-svårigheter som finns idag skulle undanröjas och det skulle underlätta för personer som är verksamma inom kulturområdet att rent praktiskt administrera sin momshantering och att hålla de administrativa kostnaderna nere om en enhetlig kulturmoms infördes. Konstnärernas situation på arbetsmarknaden och i skattesammanhang skiljer sig på flera sätt från andra yrkesgruppers. Utmärkande för konstnärernas villkor är tidsbegränsade anställningar, korta uppdrag och deltidsanställningar. Inom bild- och ordområdet är den största delen av konstnärerna F-skattare och därigenom egenföretagare. Men även inom andra konstnärsgrupper blir det vanligare att tvingas uppträda på arbetsmarknaden som egen-företagare. Uppdrag i egenskap av egenföretagare kombineras ofta med korta anställningar och ickekonstnärliga försörjningsarbeten s k brödjobb, vilket medför att många kultur-arbetare uppträder både som A- och F-skattare. Gränsdragningsproblematiken mellan tjänst och näring blir också aktuell i momssammanhang. Om man underlåter att ta ut moms - trots att intäkten ska beskattas i näring - kan kulturarbetaren själv bli ansvarig för momsen. Inom kulturområdet finns många verksamheter som helt eller delvis finansieras med anslag och bidrag från stat och kommun, medan andra är självfinansierade. De offentliga bidragen har tillkommit för att främja olika kulturverksamheter och göra dem tillgängliga för envar till ett inte alltför högt pris. Karaktäristiskt för kulturområdet är ett starkt beroende av offentliga bidrag och att dessa verksamheter sällan inbringar ekonomiska vinster eller överskott. Utformningen av skattesystemet har därför stor betydelse för möjligheterna att driva kulturverksamheter, vilket förstärks av att dessa normalt riktar sig till arrangörer eller direkt till privatpersoner, som inte har möjlighet att vältra över skatten på någon annan. En höjning av kulturmomsen skulle leda till stora nedskärningar och höjda biljettpriser i en redan underfinansierad och krisdrabbad bransch. En normalskattesats för kulturella verksamheter skulle innebära väsentligt höjda kostnader för fria teatergrupper och andra aktörer inom kulturområdet som ofta arbetar gentemot kommuner och landsting, som inte har rätt att dra av moms. De tjänster som tillhandahålls i dessa fall skulle kraftigt fördyras om de belastades med 25 procents moms och efterfrågan på dem skulle minska betydligt. Kombinationen av att vidga kretsen momspliktiga och samtidigt höja momsen skulle slå mycket hårt mot svensk kulturproduktion. Antalet arbetstillfällen för en redan utsatt grupp skulle minska och ersättningarna för kulturarbetare sänkas. Kulturområdet bör därför beskattas med en låg momssats i de fall verksamheten ska vara momspliktig. Ett problem som bör lyftas fram i sammanhanget är kulturinstitutionernas avdrags-begränsning. Dessa verksamheter får bara dra av kostnader till den del som inte bekostas genom offentliga bidrag. KLYS anser att denna avdragsbegränsning bör avskaffas. Se Svensk Scenkonsts svar. En reducerad enhetlig kulturmoms bidrar till att främja konstnärligt skapande samt att öka tillgången till kulturella evenemang. Efterfrågan på konstnärliga uttryck ökar med åtföljande ökade skatteintäkter för staten. Genom en sänkning av momsen skulle konstverk och kulturupplevelser bli tillgängliga för en större kundkrets. Man skulle bättre förverkliga flera av målsättningarna med den statliga kulturpolitiken. Den statliga kulturpolitiken har bl a som målsättning att tillförsäkra landets medborgare tillgång till ett rikt och varierat kulturliv till rimliga priser. En 6 procentig moms skulle således bättre garantera mångfalden och kvaliteten i kulturutbudet. Vidare skulle en enhetlig 6-procentig moms stimulera arbetsmarknaden för konstnärliga yrkesutövare och förbättra deras ekonomiska villkor. De resurser som frigörs skulle huvud-sakligen gå till konstnärerna, men även till de kunder som inte gör avdrag för moms. Det skulle också öka konstnärers möjlighet till marknadsföring och försäljning. Det ska understrykas att på de områden där den 6 procentiga momsen idag tillämpas fungerar den som ett effektivt medel för att uppnå de syften som ligger till grund för reglerna. Regeringen framhöll i proposition 1996/97:3, som riksdagen anslutit sig till, att ’skattepolitiska åtgärder kan få oväntade och drastiska konsekvenser för konstnärer’ och att ’det därför bör vara ett övergripande konstnärspolitiskt mål att rimlig hänsyn tas till konstnärernas speciella förhållanden inom varje politikområde innan man väljer att lösa problemen inom kultur-politikens ram’. Uttalandet ger stöd för att en särskild reducerad momssats tillämpas på kulturområdet. Vidare konstaterades i Konstnärsstödsutredningen SOU 1997:184 (s 37) att det finns anledning att utreda hur skattesystemet kan användas för att främja kulturområdet, t ex genom en enhetlig kulturmoms. Konstnärsstödsutredningen nämner också att stöd för en sådan kulturmoms kan hämtas från andra länders momslagstiftningar för kulturella varor och tjänster. KLYS vill här understryka att EG:s sjätte momsdirektiv ger utrymme för en reducerad enhetlig moms på kulturområdet. De svenska konstnärsorganisationerna är ense om att man bör utnyttja den möjlighet som finns i direktivet till en lägre momssats på varor och tjänster inom kulturområdet. En låg moms på kulturområdet är också vanligt förekommande i övriga EU-länder. Om Sverige skulle välja att inte låta kulturområdet åtnjuta en lägre momssats, kommer detta att få negativa konsekvenser ur ett europeiskt och internationellt perspektiv, eftersom den inre marknaden och rörligheten på kulturområdet skulle motverkas. En enhetlig reducerad kulturmoms måste också ses i ljuset av att man avser att utvidga kretsen av momspliktiga. Om skatteunderlaget breddas kompenseras det eventuella inkomstbortfall för staten som skulle kunna bli resultatet genom att momsen sänks på en del håll inom kulturområdet. Enligt KLYS innebär en generell reducerad kulturmoms om 6 procent inte en särskilt betungande kostnad för staten. Sett ur ett större perspektiv inbringar inte mervärdes-skatt på kulturområdet några nämnvärda intäkter. Riksskatteverket (RSV) uttrycker sig också positivt till en justering av mervärdesskatte-reglerna för konstnärers omsättning som kan medföra större enhetlighet i hanteringen för skattemyndigheterna. Beträffande momshantering på kulturområdet efterlyser KLYS en rikstäckande samlad kompetens inom RSV i likhet med den artistavdelning för kulturarbetares deklarationer som nu håller på att starta upp igen på Skattemyndigheten i Stockholm. En sådan enhetlig hantering av kulturarbetares skattefrågor efterlyses också av utredare Anders Forsman i den nyligen remitterade utredningen SOU 2003:21 Konstnärerna och trygghets-systemen. Vi vill varna för den rensning av momsnedsättningarna i Sverige som Skattebasutredningen föreslår i sitt betänkande SOU 2002:47 Våra skatter. Mot bakgrund av det ovan anförda är det starkt motiverat att behålla en differentiering mellan en lägre kulturmomssats och en normal-skattesats. KLYS vill också framföra att vi anser att beslut i fråga om de förslag som läggs i SOU 2002:74 Mervärdesskatt i ett EG-rättsligt perspektiv beträffande slopande av generell momsfrihet för allmännyttiga ideella föreningar på kulturområdet samt för upphovsmans försäljning av konstverk bör avvakta och samordnas med resultatet av den aktuella mervärdesskatteutredningen.</h2>
<h2>2. Beskrivning av problemområden, framför allt sådana som kan lösas genom utvidgning av den 6-procentiga momsen till det övriga kulturområdet Gränsdragningen mellan överlåtelse eller upplåtelse av rättigheter på 6 procent och utövande konstnärers momsfria framförande av upphovsrättsligt skyddade verk De tillämpningsproblem som föreligger på scen- och medieområdet sammanhänger i första hand med att en utövande konstnärs framförande av ett konstnärligt eller litterärt verk är undantaget från momsplikt. Denna tjänst är nära förknippad med bl a upplåtelse eller överlåtelse av rättighet till ljud- eller bildupptagning av sådant framförande, som idag beskattas till en reducerad skattesats om 6 procent. Ett exempel på denna gränsdragningsproblematik är när en skådespelare ska läsa in en dubbad text till en tecknad film. Skådespelaren fakturerar filmbolaget 6 procent moms då han anser att det är rätten att utnyttja inspelningen av hans inläsning som han säljer. Skattemyndigheten anser istället att tjänsten delvis ska anses avse ett framförande av en utövande konstnär, vilket är undantaget från skatteplikt. Detta ställningstagande från skattemyndighetens sida medför att kunden inte kan få avdrag för hela den debiterade momsen och eventuellt drabbas av ett 20 procentigt skattetillägg på felaktigt avdraget belopp. Samtidigt blir artistens omsättning med detta synsätt delvis undantagen från momsplikt vilket i sin tur leder till en begränsad avdrags-rätt och en komplicerad fördelning av den ingående moms. Mot denna bakgrund anser KLYS att ett slopande av det nuvarande undantaget från skatteplikt för utövande konstnärers framförande av ett konstnärligt eller litterärt verk skulle innebära en betydande förenkling av regelsystemet. KLYS vill framhålla att ett upphävande av detta undantag från skatteplikten förutsätter att man även i fortsättningen tillämpar en reducerad momssats om 6 procent. Att ta bort undantaget samtidigt som man inför en normalmomssats om 25 procent skulle få mycket negativa effekter på kulturområdet. Gränsdragningen mellan Artistbolag och Produktionsbolag När en utövande konstnär framför ett verk i en situation där framförandet tillhandahålls genom ett bolag som ägs och drivs av artisten så ska detta framförande, såvitt KLYS förstår, vara momsbefriat, eftersom framförandet då sker genom ett s k Artistbolag. I det fall ett framförande sker genom ett bolag som inte ägs och drivs av artisten så ska framförandet, även om det sker i artistens namn, vara fullt ut momspliktigt, d v s 25 procent. Man kan tänka sig ett antal fall där tolkningsfrågor kan uppstå vad gäller ägandet och innebörden av att bolaget drivs av artisten respektive av annan. Dessa frågor är ännu inte besvarade av rättspraxis och det är troligt att detta leder till rättsosäkerhet och svårigheter i en framtid både för konst-närerna och skattemyndigheten. KLYS föreslår därför att konstnärliga framföranden som tillhandahålls genom ett bolag, oavsett om det är ett Artistbolag eller ett Produktionsbolag, ska beskattas med 6-procentig moms. Gränsdragningen mellan entréavgift till konsert respektive danstillställning Entréavgift till konsert beskattas med en reducerad moms om 6 procent medan den till danstillställning beskattas med 25 procent. Om en arrangör anordnar en konsert med en musikgrupp och publiken ges möjlighet att dansa anses det huvudsakliga syftet med arrangemanget vara musikgruppers framträdande och 6 procents moms ska tas ut på entréavgiften. Om det däremot är fråga om ett dansband anses det inte längre vara fråga om en konsert utan det huvudsakliga syftet med arrangemanget anses istället vara att bereda publiken tillfälle att dansa, varför entréavgiften i sådant fall ska beskattas med 25 procent. Frånsett den orättvisa som vi anser ligga i denna reglering finns också här ett gränsdragnings-problem som är uppenbart och som snarast ökat med den utveckling som finns på denna del av kulturområdet. De renodlade danstillställningar som tidigare var vanliga har ersatts av evenemang som framstår som mer blandade och ur momssynpunkt mer svårdefinierade. KLYS anser därför att Mervärdesskattelagen bör utformas så att alla typer av kulturella framträdanden och artistframträdanden omfattas av den lägre momssatsen på 6 procent. Beställningsproduktioner</h2>
<h2>KLYS medlem Musikerförbundet har idag ett stort antal medlemmar som arbetar med beställningsproduktioner av olika slag. Det är i detta sammanhang ofta fråga om medlemmar som både komponerar och spelar in musik. Frågan uppkommer här om det rör sig om en transaktion som utgör en upplåtelse av rättigheter med kulturmoms om 6 procent eller om en försäljning av en tjänst som skall vara momspliktig med 25 procent. Denna fråga kan ofta inte med säkerhet besvaras av någon och de svar som ges är teoretiska tolkningar som ändå lämnar frågeställaren i en fortsatt situation av rättsosäkerhet. En generell tillämpning av en 6procentig momssats i dessa fall förordas av KLYS.</h2>
<h2>Momsplikt för upplåtelse eller överlåtelse av rättigheter 6 procent För upphovsrättsorganisationerna, t ex COPYSWEDE, har problemen främst varit av övergångsnatur. Genom att själva och med hjälp av utomstående momsexperter noggrant gå igenom aktuella frågeställningar har problemen kunnat lösas. Samarbete har också skett inom kultursektorn. Några gränsdragningsproblem har inte förekommit för COPYSWEDEs del, i vars verksamhet rättigheter med olika mervärdessatser representeras, men en skattesats om 6 procent har kunnat användas med hänvisning till huvudsaklighetsprincipen. Bildkonstnärer</h2>
<h2>Bildkonstnärer måste hålla reda på inte mindre än fyra olika momssatser i sin konstnärliga verksamhet; 0 procent för konstnärs egen försäljning av konstverk upp till 300.000 kr/år, 12 procent för konstnärs egen försäljning av konstverk för 300.000 kr eller mer, 6 procent för upphovsrättsersättningar, 25 procent för försäljning av konstverk genom konstnärens bolag, för utställningsersättningar och för utsmyckningar på offentliga byggnader (betraktas som byggnadstillbehör i skattesammanhang och inte som konstverk). Se vidare svar från KRO/KIF.</h2>
<h2>Även om den 25 procentiga momsen på fotografier inte inneburit några större gräns-dragningsproblem för industri- och reklamfotografer har den höga momssatsen alltid upplevts som diskriminerande och konkurrenshämmande bland fotografer som arbetar med utställning och försäljningsverksamhet av egna fotografiska verk. Det skulle förenkla betydligt för fotografer om man slapp bedömningen av huruvida ett fotografi är ett konstverk eller inte. Exempel: Idag momsbeläggs utställningsbilder, typ Årets bild, på Galleri Kontrast med 25 procent medan Gerry Johanssons bilder som ställs ut på Moderna Museet beläggs med 6 procents moms. Dessutom förfördelas fotografer i jämförelse med illustratörer för jämförbara uppdrag. Eftersom EG-direktivet ger utrymme för en momssänkning av fotografier vill KLYS därför förorda att denna möjlighet utnyttjas i Mervärdesskattelagen så att momssatsen för fotografier sänks till 6 procent. Se vidare Svenska Fotografers förbunds svar. Konstnärsorganisationernas tillämpning av reglerna KLYS medlemsorganisationer assisterar och företräder ofta medlemmar i skattefrågor, vilket innebär att de angivna frågorna utgör en betydande del av förbundens verksamhet. Det är för KLYS önskvärt att ändringar genomförs för att skapa ökad tydlighet och minska den rättsosäkerhet som råder idag. Det är dessutom för KLYS medlemsorganisationer en resurs-fråga att man idag måste ägna mycket tid åt frågor som har sin grund i en rättsosäkerhet som måste bedömas som oacceptabel för alla inblandade parter. En enhetlig reducerad momssats om 6 % skulle avsevärt förenkla konstnärsorganisationernas hantering av momsärenden. Även köpare av varor och tjänster inom kulturområdet upplever problem med nuvarande system bl a eftersom det inte föreligger avdragsrätt för debiterad utgående moms som avser tjänst som är undantagen från momsplikt eller för debiterad utgående moms till för hög procentsats. Vid ett flertal tillfällen har också godtroende köpare påförts skattetillägg på grund av felaktigt redovisad ingående moms.</h2>
<h2>3. Andra positiva eller negativa effekter Generellt kan sägas för hela kultursektorn att förändringarna i momslagstiftningen från 1996 och 1997 har inneburit ytterligare administration. Relativt små inkomster drabbas av ett alltmer komplicerat momssystem. Momssystemet inom kulturområdet skulle dock förenklas betydligt om en enhetlig kulturmoms införs om 6 procent. Positivt för upphovsrätts-organisationerna har varit att avdragsrätten för moms har sänkt kostnaderna för dessa och de har därigenom kunnat betala ut högre ersättningar till rättighetshavarna, upphovsmännen och utövande konstnärer. Även om moms inom kulturområdet normalt uppfattas som något negativt kan det för vissa kulturskapare vara positivt, t ex för de kulturskapare som redan idag har höga ingående momskostnader, exempelvis frilansare av olika slag (tecknare, journalister m fl), vissa bildkonstnärer, fotografer m m, d v s sådana grupper av kulturskapare som har möjlighet att kvitta sin utgående moms. Det är dock önskvärt att momssatsen för alla dessa grupper är låg, d v s inte högre än 6 procent.</h2>
