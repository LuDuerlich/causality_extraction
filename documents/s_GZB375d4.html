<h1>Sammanfattning av uppdraget</h1>
<h2></h2>
<p>En särskild utredare ska - göra en bred översyn av den samlade djurskyddslagstiftningens utformning och innehåll, - lämna förslag till ny djurskyddslag och förordning, samt - ge exempel på hur andra föreskrifter på området kan utformas.</p>
<p>Den nya lagstiftningen ska - syfta till att uppnå minst samma djurskyddsnivå som i dag, - liksom dagens lagstiftning utgå från de enskilda djurens behov samt verka förebyggande, och - bygga på vetenskap och beprövad erfarenhet.</p>
<p>Under dessa förutsättningar ska utredaren analysera hur den samlade lagstiftningen kan moderniseras och förenklas samt förändras så att den blir mera flexibel och målinriktad.</p>
<p>I samband med denna breda översyn ska utredaren ägna särskild uppmärksamhet åt vissa problem på djurskyddsområdet. Utredaren ska bl.a. se över vilka åtgärder som kan vidtas för att komma till rätta med problem med övergivna och förvildade djur, användning av djur för sexuella ändamål, hur dagens bestämmelse om naturligt beteende kan förtydligas och undersöka vilka åtgärder som behövs för att vända utvecklingen inom aveln i en ur djurhälso- och djurskyddsperspektiv mer positiv riktning.</p>
<h2>Inledning</h2>
<p>Ett gott djurskydd är ett uttalat samhällsintresse. Sverige anses generellt ha en hög djurskyddsnivå och är ett land som arbetar aktivt för att förbättra djurskyddet. Det finns en hög grad av samsyn mellan myndigheter och djurhållare om vikten av ett gott djurskydd. I allmänhetens ögon är ett gott djurskydd en självklarhet och exempel på motsatsen upprör många. Många anser att dagens djurskyddslagstiftning i grunden är bra samtidigt som det måste konstateras att det förekommer vissa problem i dagens djurhållning som inte har kunnat lösas med nuvarande lagstiftning.</p>
<p>Lagstiftningen på djurskyddsområdet består dels av EGförordningar, vilka är direkt tillämpliga i medlemsstaterna, dels av nationell lagstiftning med utgångspunkt i djurskyddslagen (1988:534). Djurskyddslagen syftar till att förebygga onödigt lidande och sjukdom hos husdjur och försöksdjur samt andra djur om de hålls i fångenskap. Lagen kompletterar även de EGförordningar som faller inom lagens tillämpningsområde.</p>
<p>Genom djurskyddslagen har ett flertal EG-direktiv på djurskyddsområdet genomförts. Även bestämmelser i Europarådets konventioner om djurskydd, vilka har ratificerats av Sverige, har genomförts genom djurskyddslagen.</p>
<p>Djurskyddslagen innehåller grundläggande bestämmelser om hur djur ska hållas och skötas. Enligt lagen får vidare regeringen, eller den myndighet som regeringen bestämmer, utfärda föreskrifter i frågan. Mer detaljerade bestämmelser finns därför i djurskyddsförordningen (1988:539). Regeringen har dock i huvudsak lämnat föreskriftsrätten vidare till Jordbruksverket. Flertalet detaljföreskrifter finns därför samlade i Statens jordbruksverks författningssamling, SJVFS.</p>
<h2>Utredningsbehov</h2>
<p>En bred översyn för att skapa en modern och flexibel lagstiftning som resulterar i minst samma djurskyddsnivå som i dag</p>
<p>Den nuvarande djurskyddslagen trädde i kraft 1988 och har sedan dess varit föremål för ett stort antal tillägg och ändringar. Det finns därför ett behov av att se över lagen för att göra den tydligare och mer lättläst samt för att ge den en ändamålsenlig struktur.</p>
<p>Motsvarande gäller också för djurskyddsförordningen. Vidare kan det konstateras att en del bestämmelser i djurskyddslagstiftningen inte grundar sig på enbart djurskyddsskäl. Ett exempel på detta är bestämmelserna om att ormar som är farliga för människor måste hållas i låsta terrarier.</p>
<p>Som nämnts tidigare finns det i Sverige en hög grad av samsyn om en hög ambitionsnivå för djurskyddet. Det har emellertid i olika sammanhang framkommit synpunkter på de svenska djurskyddsföreskrifternas detaljeringsgrad och en större flexibilitet vad gäller hur ett gott djurskydd kan uppnås har efterfrågats av företrädare för olika kategorier av djurhållare. Dessutom har bakgrunden till vissa regler ifrågasatts. Det har t.ex. handlat om att man inte har hållit med om de utrymmesmått som valts för olika djurslag eller att man har funnit brister i logiken kring varför vissa djur inte får hållas för sällskap och hobby medan andra tillåts för detta ändamål.</p>
<p>Djurskyddslagen anger övergripande mål för djurskyddet. Där föreskrivs t.ex. att djur ska behandlas väl och skyddas mot onödigt lidande och sjukdom. Djurskyddsförordningen innehåller bl.a. djurslagsspecifika krav som beskriver förutsättningar som ska uppfyllas i djurens miljö men inte exakt hur dessa ska utformas (s.k. funktionskrav). Exempel på funktionskrav är bestämmelserna om att höns för äggproduktion inte får hållas i andra inhysningssystem än sådana som uppfyller hönsens behov av rede, sittpinne och sandbad samt att nötkreatur som hålls för mjölkproduktion sommartid ska hållas på bete. Lagen och förordningen innehåller således redan bestämmelser som kan sägas vara mål- och funktionsinriktade och som därmed är relativt flexibla till sin natur. I de föreskrifter som kompletterar lagen och förordningen förekommer dock i högre grad bestämmelser som på ett detaljerat sätt ställer krav på hur djurens miljö ska vara utformad (s.k. resurskrav) för att lagens respektive förordningens mål ska uppfyllas.</p>
<p>En förändring av regelverket så att det blir mer målinriktat och innehåller fler funktionskrav och färre resurskrav innebär en ökad möjlighet till flexibilitet. En sådan förändring skulle också kunna innebära att djurhållarens betydelse för djurens välfärd blir tydligare. Erfarenheter från liknande förändringar inom livsmedelslagstiftningen visar att en mer målinriktad lagstiftning innebär många fördelar genom att den skapar möjlighet till individuella lösningar och anpassningar för olika företag. Målinriktad lagstiftning kan emellertid i ett övergångsskede också medföra att det uppstår ett behov av kompetensutveckling hos berörda. Denna typ av bestämmelser kan även innebära större utmaningar vad gäller att göra systemet förutsebart och rättssäkert för djurhållare, kontrollmyndigheter och allmänhet. En annan faktor att väga in är att dagens EG-lagstiftning om djurskydd oftast består av detaljerade resurskrav.</p>
<p>Vår kunskapsbas utvecklas kontinuerligt genom forskning och erfarenhet. Vi vet mer i dag om djurens behov, beteende och vad som krävs för att uppnå en god djurvälfärd än vid den tidpunkt då nuvarande djurskyddslag tillkom. En förutsättning för att den samlade lagstiftningen ska kunna formuleras så att den blir mer flexibel och innehåller fler mål- och funktionsinriktade bestämmelser är att det finns användbara metoder för att mäta djurens välbefinnande så att det är möjligt att på ett objektivt sätt kontrollera att bestämmelserna efterlevs. Under de senaste åren har bl.a. ett stort, internationellt, EU-finansierat forskningsprojekt, ”Welfare quality” arbetat med att utveckla metoder för att genom s.k. djurbaserade parametrar mäta välbefinnandet hos olika djurslag. Kontroller med hjälp av djurbaserade parametrar innebär att man i huvudsak utgår från djuret och de beteenden och den hälsostatus som djuret uppvisar.</p>
<p>Ett gott djurskydd är ett uttalat samhällsintresse och ett prioriterat område för regeringens arbete, såväl nationellt som internationellt. Regeringen arbetar även intensivt med att skapa enklare regler för företagare och att sänka kostnaderna orsakade av olika regelverk. Regeringen menar att enklare och mera flexibla regler inte behöver stå i motsats till ett gott djurskydd.</p>
<p>Mot den här beskrivna bakgrunden anser regeringen att det finns skäl för att göra en bred översyn av den samlade djurskyddslagstiftningen. Syftet är att undersöka om denna kan moderniseras och förenklas samt bli mer flexibel och målinriktad. Samtidigt ska minst samma djurskyddsnivå uppnås som den som dagens lagstiftning medför.</p>
<p>Särskilda frågor som bör utredas</p>
<p>Det har i olika sammanhang, exempelvis i utredningar, genom uppmärksamhet i media, genom brev från allmänheten och vid kontakter med organisationer kunnat konstateras att det finns vissa områden där dagens lagstiftning inte är eller upplevs som tillräckligt ändamålsenlig och tydlig. Regeringen anser att följande områden särskilt bör ses över.</p>
<p>Övergivna och förvildade djur</p>
<p>Djurskyddslagen reglerar vård och behandling av husdjur och försöksdjur samt andra djur om de hålls i fångenskap. På senare år har det blivit tydligt att det inte sällan förekommer att djur som människan har haft i sin vård överges eller kommer bort. När sådana djur får avkommor kan populationer av förvildade djur uppstå. Det förekommer också att djurhållare inte fullt ut tar ansvar för i vilken omfattning som deras djur parar sig, vilket också kan leda till att det bildas grupper av djur som står helt eller delvis utanför djurhållarens omsorg. Katten är ett särskilt utsatt djur i dessa sammanhang. Det finns för närvarande ett stort antal förvildade katter i Sverige.</p>
<p>Det saknas i dag en tydlig avgränsning av termerna ”vård och behandling” samt ”husdjur” och bl.a. mot den bakgrunden råder det en viss osäkerhet om i vilken utsträckning som övergivna, borttappade och förvildade djur omfattas av djurskyddslagens bestämmelser. Vidare saknas det ett enhetligt sätt att hantera dessa djur. För djur som inte är vana vid eller är anpassade till ett liv i det vilda, kan denna tillvaro innebära allvarliga djurskyddsproblem. Det bör därför utredas vilka åtgärder som behöver vidtas för att komma till rätta med problemen med övergivna och förvildade djur.</p>
<p>Naturligt beteende</p>
<p>I 4 § djurskyddslagen föreskrivs att djur ska hållas och skötas i en god djurmiljö och på ett sådant sätt att det främjar deras hälsa och ger dem möjlighet att bete sig naturligt. Bestämmelsen anses vara en portalparagraf för den svenska djurskyddslagstiftningen och den har ett stort symbolvärde. Det finns emellertid en del oklarheter kring vad som egentligen avses med bestämmelsen. I författningskommentaren till prop. 1987/88:93, genom vilken bestämmelsen infördes, anges att ”avsikten med bestämmelsen är att varje djurarts särskilda biologiska beteende skall beaktas. Vad som skall anses utgöra ett djurs biologiska beteende får avgöras utifrån gjorda erfarenheter och vetenskapliga rön.” Olika utredningar har också uppmärksammat problemet med att dagens formulering är otydlig huruvida formuleringen avser grundläggande beteenden som är viktiga för djurets välbefinnande eller avser beteenden som djur utför i vilt tillstånd. Mot denna bakgrund anser regeringen att bestämmelsen bör förtydligas.</p>
<p>Avel som innebär ett lidande för djuren</p>
<p>Enligt 29 § djurskyddsförordningen är avel med sådan inriktning att den kan medföra ett lidande för djuren förbjuden.</p>
<p>Inom vissa områden, inte minst när det gäller avel med vissa hund- och kattraser, finns det i dag dock en inriktning på aveln som innebär ett stort fokus på vissa specifika egenskaper. Detta fokus kan i vissa fall leda till att djuren utsätts för en ökad risk för skada eller sjukdom samt kan öka risken för inavel. Även om många uppfödare är medvetna om dessa risker och arbetar aktivt för att motverka en avel med sådana konsekvenser, är det i dag helt uppenbart att det fortfarande finns ett antal raser där djuren är utsatta för fysiska problem till följd av sin kroppsbyggnad. Som exempel på problem kan nämnas trubbiga nosar som kan leda till andningsproblem för djuren, ögon vars form, storlek eller placering leder till ögonbesvär samt återkommande förlossningsproblem som leder till att djuren måste genomgå kejsarsnitt.</p>
<p>Regeringen anser att det bör utredas vilka åtgärder som behövs för att vända utvecklingen inom aveln i en mer djurhälso- och djurskyddspositiv riktning så att målet i första hand är att avla mot fysiskt och mentalt friska och sunda djur.</p>
<p>I sammanhanget måste även beaktas att det inom EU finns regler för att främja handeln på den inre marknaden, såväl generella regler som regler för vissa djur, bl.a. nötkreatur och hästar. Dessa regler kan i vissa fall påverka vilka krav på djurskydd som medlemsstaterna kan ställa i samband med avel med djur.</p>
<h2>Särskilda krav för viss djurhållning</h2>
<p>Enligt 16 § djurskyddslagen krävs tillstånd för den som yrkesmässigt eller i större omfattning bl.a. håller, föder upp, upplåter eller säljer sällskapsdjur eller hästar, tar emot sällskapsdjur eller hästar för förvaring eller använder hästar i ridskoleverksamhet. Frågor om tillstånd prövas av länsstyrelsen som även har rätt att återkalla tillstånd. Vid tillståndsgivningen ska särskild hänsyn tas till om den sökande kan anses vara lämplig för att bedriva verksamheten och om de anläggningar i vilka verksamheten ska bedrivas är lämpliga från djurskyddssynpunkt. Bakgrunden till att kravet har införts har varit bristande regelefterlevnad bland den här typen av verksamheter, vilket har lett till att djur utsatts för lidande.</p>
<p>Ett annat tillståndskrav finns inom lantbruket genom kravet på förprövning av djurstallar m.m. enligt 5 § djurskyddsförordningen. Andra former av särskilda krav finns i dag även avseende bl.a. zoobutiker, cirkusar och djurparker. Lagstiftaren har således i flera fall ansett att modellen med att ställa särskilda krav på vissa typer av djurhållning är ett effektivt sätt att förebygga djurskyddsproblem.</p>
<p>Djurhållningen har, inte minst när det gäller sällskapsdjur, utvecklats över tiden. Detta innebär även att nya problem och frågeställningar har uppstått. Det har bl.a. i olika sammanhang påtalats att det finns oklarheter vad gäller orsakerna till varför vissa djur i dag av djurskyddsskäl inte får hållas för sällskap och hobby. Krav på tillstånd har pekats på som ett alternativ till förbud. Ett annat förslag som har förts fram är att det bör införas kunskapskrav för viss djurhållning.</p>
<p>Det har även framkommit att tillståndskraven enligt 16 § i djurskyddslagen i vissa fall används på annat sätt än vad som är avsikten, t.ex. för att komma till rätta med s.k. djursamlare.</p>
<p>Mot bakgrund av att djurhållningen ständigt utvecklas finns det skäl att utreda om de former av särskilda krav som i dag finns för olika djurslag och olika typer av djurhållning motsvarar dagens behov och är ändamålsenligt utformade.</p>
<h2>Tävling med och träning av djur</h2>
<p>I 17 § djurskyddslagen föreskrivs att djur inte får tränas för eller användas vid tävling på ett sådant sätt att de utsätts för lidande. Denna formulering är strängare än den i 2 § djurskyddslagen där det står att djur inte får utsättas för onödigt lidande. Lagstiftaren har alltså ansett att det inte finns skäl att acceptera någon form av lidande hos djur i samband med träning och tävling. Under hösten 2008 diskuterades djurskyddet i samband med framför allt vissa former av hästtävlingar och träning intensivt i bl.a. media. En särskild problematik i sammanhanget är att det i en del tävlingar kan finnas stora prispengar involverade. Olika krav på åtgärder för att förbättra djurskyddet har förts fram, t.ex. att åldersgränser bör införas för när djur får börja tävla, utrustningskrav, förbud mot spödrivning m.m. Med anledning av de problem och förslag till åtgärder som har diskuterats anser regeringen att det bör göras en allmän översyn av djurskyddet i samband med träning och tävling med djur.</p>
<h2>Omhändertagande av djur och djurförbud</h2>
<p>Det är väsentligt att samhället kan ingripa kraftfullt om djur hanteras på ett sådant sätt att de utsätts för allvarliga djurskyddsproblem. Med stöd av 31–35 §§ djurskyddslagen kan djur omhändertas och med stöd av 29 § djurskyddslagen kan personer förbjudas att ha hand om djur.</p>
<p>Regeringens uppfattning är att omhändertaganden och djurförbud används på ett ansvarsfullt sätt. I enstaka fall har det emellertid uppstått vissa problem i samband med att ett beslut om omhändertagande av djur har överklagats, bl.a. avseende möjligheterna att få tillbaka ett djur om en högre rättslig instans beslutar att ett omhändertagande var felaktigt. Ett annat problem är vem som ska betala kostnaderna för omhändertagandet av djuret i sådana fall.</p>
<p>Regeringen har också uppmärksammats på att tillämpningen av bestämmelserna i 31 § punkten 5 och 29 § första stycket punkten 5 djurskyddslagen i vissa fall kan leda till oönskade konsekvenser. De situationer som åsyftas är när en person gör sig skyldig till något som föranleder upprepade förelägganden eller förbud. Länsstyrelsen är i sådana fall skyldig att besluta att omhänderta ett djur eller att meddela ett djurförbud. Nämnda skyldighet infördes 2003. Som skäl till detta angavs i prop. 2001/02:93 att sådana personer visar, oberoende av förseelsernas svårighetsgrad, en påtaglig brist på respekt för djuren och att det därför finns en stor risk att de gör sig skyldiga till liknande gärningar igen. Skärpningen motiverades också med att det tidigare gjordes alltför optimistiska framtidsbedömningar om huruvida sådana personer skulle sluta att upprepa det förbudsgrundande beteendet.</p>
<p>Regeringen anser att dessa skäl fortfarande har en stor aktualitet. Bestämmelserna har dock, enligt vad regeringen har erfarit, kommit att tolkas på ett sätt som innebär att kontrollmyndigheten regelmässigt beslutar om omhändertagande eller djurförbud i samband med att en person meddelas ett föreläggande eller ett förbud en tredje gång. Det finns en risk att en sådan tilllämpning av bestämmelserna kan leda till onyanserade eller oönskade konsekvenser om beslutet om omhändertagande eller djurförbud inte står i proportion till de förseelser som djurhållaren i det enskilda fallet gör sig skyldig till. Detta kan antingen leda till att kontrollmyndigheten drar sig för att meddela förelägganden eller förbud, trots att de i sig är motiverade, eller till att djurhållaren tvingas leva med ett beslut som vid en helhetsbedömning synes väl strängt.</p>
<p>Ett annan synpunkt som förts fram är att ett djurförbud, enligt 29 § andra stycket djurskyddslagen, inte ska meddelas om det är uppenbart att ett upprepande av det otillåtna beteendet inte kommer att inträffa. Motsvarande reglering saknas däremot i de bestämmelser i djurskyddslagen som reglerar omhändertagande av djur. Vidare har det, från kontrollmyndigheters sida, framförts att det bör övervägas om det ska införas en möjlighet för personer med djurförbud att under vissa förutsättningar få hantera djur. En sådan möjlighet skulle t.ex. kunna införas genom att införa en rätt för länsstyrelsen att meddela partiella djurförbud eller att besluta om en möjlighet för en person att få hantera djur under vissa villkor. Även i övrigt finns det anledning att se över möjligheterna att förtydliga utformningen av bestämmelserna om djurförbud och omhändertagande och deras inbördes relation.</p>
<p>Mot bakgrund av de nämnda förhållandena och med hänsyn tagen till att beslut om omhändertaganden och djurförbud är mycket ingripande för den enskilde anser regeringen att bestämmelserna bör ses över.</p>
<p>Användning av djur för sexuella ändamål</p>
<p>I den allmänna debatten har frågan om användning av djur för sexuella ändamål fått stor uppmärksamhet. I 2 § djurskyddslagen slås fast att djur ska behandlas väl och skyddas mot onödigt lidande och sjukdom. Att använda djur på ett sådant sätt att de utsätts för ett lidande är med stöd av denna bestämmelse förbjudet och detta gäller oavsett vilket motiv den som utsätter ett djur för lidande har. Någon straffbestämmelse är dock inte kopplad direkt till 2 § djurskyddslagen. Straffansvar föreskrivs i stället enligt bestämmelsen om djurplågeri i 16 kap. 13 § brottsbalken. Även andra straffbestämmelser kan vara tillämpliga, t.ex. bestämmelserna om skadegörelse och förargelseväckande beteende.</p>
<p>Djurskyddsmyndigheten har, på uppdrag av regeringen, vid två tillfällen undersökt i vilken omfattning som djur används för sexuella ändamål (Jordbruksdepartementet, dnr Jo2005/1146 samt dnr Jo2007/202). I redovisningen till regeringen av det ena uppdraget föreslog myndigheten bl.a. att det ska införas ett uttryckligt förbud i djurskyddslagen mot sexuellt umgänge med djur samt andra handlingar där djur används av människor för sexuella ändamål. Vilka typer av handlingar som skulle kriminaliseras övervägdes dock inte närmare.</p>
<p>I den absoluta majoriteten av de fall som Djurskyddsmyndighetens utredningar redogör för är det helt uppenbart att djuret i fråga har utsatts för ett lidande och att gärningarna därmed är straffbara enligt straffbestämmelsen om djurplågeri i brottsbalken. I några av de exempel som myndigheten redovisar är det dock inte helt tydligt att så är fallet. Det kan också vara svårt att bevisa att ett lidande har förekommit. Dessa svårigheter gäller främst i fall där det saknas tecken på fysiska skador på djuret.</p>
<p>Regeringen anser att det finns ett behov av att se över vilka åtgärder inom ramen för djurskyddslagstiftningen som kan vara lämpliga för att förtydliga och stärka skyddet för djur i detta avseende.</p>
<p>Straffbestämmelser</p>
<p>Bestämmelser om straff för den som bryter mot bestämmelser i djurskyddslagstiftningen finns såväl i brottsbalken som i djurskyddslagen. Enligt 16 kap. 13 § brottsbalken döms någon som uppsåtligen eller av grov oaktsamhet, genom misshandel, överansträngning eller vanvård eller på annat sätt otillbörligen utsätter djur för lidande för djurplågeri till böter eller fängelse i högst två år.</p>
<p>Enligt 36 § djurskyddslagen döms, till böter eller fängelse i högst två år, den som med uppsåt eller av oaktsamhet bryter mot vissa i lagen uppräknade paragrafer eller mot en föreskrift som har meddelats med stöd av lagen. Detsamma gäller den som underlåter att följa föreläggande, eller bryter mot ett beslut, om djurförbud.</p>
<p>Till samma straff döms, enligt 36 a §, den som med uppsåt eller av oaktsamhet bryter mot skyldigheter, villkor eller förbud som finns i de EG-bestämmelser som kompletteras av lagen.</p>
<p>Om ett brott enligt djurskyddslagen har begåtts med uppsåt och avsett en förpliktelse av väsentlig betydelse från djurskyddssynpunkt ingår inte böter i straffskalan. I sådana fall ska dömas till fängelse i högst två år.</p>
<p>För ringa brott döms inte till ansvar enligt djurskyddslagen. Till ansvar döms inte heller om gärningen är belagd med samma eller strängare straff i brottsbalken.</p>
<p>Högsta domstolen har uttalat att regeringsformen inte tillåter att blankettstraffstadganden med fängelse i straffskalan fylls ut med föreskrifter från förvaltningsmyndigheter och kommuner på ett sådant sätt att den gärning som straffbeläggs anges helt eller i väsentliga delar i dessa föreskrifter (NJA 2005 s. 33). Det finns mot denna bakgrund anledning att se över straffbestämmelserna i djurskyddslagen i syfte att identifiera och utmönstra otillåtna blankettstraffstadganden. I sammanhanget finns det även ett generellt behov av att se över bestämmelserna i djurskyddslagen om straff och påföljd. Härvid ska särskilt beaktas att straffbestämmelserna ska vara ändamålsenliga och effektiva.</p>
<p>Sekretessfrågor och informationsutbyte</p>
<p>Andra myndigheter eller aktörer än de som ansvarar för den ordinarie kontrollen av efterlevnaden av djurskyddslagstiftningen kan ibland, i samband med olika kontakter med eller kontroller hos djurägare, upptäcka tecken på djurskyddsproblem. Det kan exempelvis handla om personal från hemtjänst, vård eller socialtjänst som vid hembesök hos vårdtagare eller personer med olika hjälpbehov observerar att djur far illa.</p>
<p>Sekretesslagen (1980:100) gäller för myndigheter och vissa organ som enligt 1 kap. 8 och 9 §§ sekretesslagen är att jämställa med myndigheter vid tillämpningen av lagen. Som huvudregel gäller sekretess för uppgifter om enskildas personliga förhållanden inom såväl hälso- och sjukvården som socialtjänsten om det inte står klart att uppgiften kan lämnas ut utan att den enskilde eller närstående till denne lider skada (7 kap. 1 c och 4 §§ sekretesslagen). Tystnadsplikten för personal inom enskilt bedriven hälso- och sjukvård regleras i lagen (1998:531) om yrkesverksamhet på hälso- och sjukvårdens område. Enligt 2 kap. 8 § får sådan personal inte obehörigen röja vad han eller hon i sin verksamhet har fått veta om en enskilds hälsotillstånd eller andra personliga förhållanden. Den som är eller har varit verksam inom enskild verksamhet som avser insatser inom socialtjänstområdet får inte röja vad han eller hon har fått veta om enskildas personliga förhållanden (15 kap. 1 § socialtjänstlagen (2001:453)). Det finns dock tillfällen när sekretessen och tystnadsplikten får brytas. När det gäller uppgifter om brott har det i förarbetena till lagstiftningen uttalats att det många gånger ligger inom en myndighets verksamhet att se till att misstanke om brott blir utredd. Som exempel har nämnts att ett fall av barnmisshandel kommer till en socialnämnds kännedom. För uppgifter som omfattas av bl.a. hälso- och sjukvårdssekretess gäller att sekretess får brytas endast om det finns misstanke om brott för vilket inte är föreskrivet lindrigare straff än fängelse i ett år. Bl.a. i det fall ett brott riktar sig mot någon som är under 18 år och avser brott av typen misshandel, mord, ofredande, kränkningar eller sexualbrott gäller dock inte denna regel. För brott mot djurskyddslagen samt för djurplågeri är föreskrivet böter eller fängelse i upp till två år. Detta innebär att det inte är möjligt att bryta sekretessen eller tystnadsplikten vid djurskyddsärenden, vilket medför att djurskyddsproblem i sådana här fall kan få fortgå utan att någon åtgärd vidtas.</p>
<p>De stränga sekretessregler som gäller för socialtjänst, hälso- och sjukvård beror bl.a. på att sekretessen tjänar som ett medel för att människor ska kunna känna förtroende för socialtjänsten. För vissa fall har man emellertid ansett att intresset av skydd för särskilt utsatta och skyddslösa personer ändå väger tyngre än intresset av sekretess, bl.a. har det ansetts orimligt att barn- och kvinnomisshandel ska kunna fortgå utan att socialtjänsten ska kunna underrätta polisen. Mot bakgrund av att dagens regler innebär att djurskyddsproblem kan få fortgå utan åtgärd, anser regeringen att det bör utredas vilka åtgärder kan vidtas för att lösa detta problem, med beaktande av vikten av att värna den personliga integriteten.</p>
<p>Möjlighet att göra undantag från djurskyddslagstiftningen i krissituationer</p>
<p>I en krissituation kan det uppstå behov av att utfärda särskilda djurskyddsbestämmelser eller av att frångå vissa djurskyddsbestämmelser. Det skulle exempelvis kunna vara olämpligt eller till och med omöjligt att hålla djur på bete i händelse av en natur- eller miljökatastrof. I djurskyddslagen och djurskyddsförordningen finns det inte angivet hur man ska agera i krissituationer. Inte heller finns det bemyndiganden att utfärda särskilda bestämmelser eller ge dispens från bestämmelser i krissituationer. I en proposition om samhällets säkerhet och beredskap (prop. 2001/02:158, s. 131) har regeringen gjort bedömningen att det kan finnas behov av att se över vissa bemyndiganden i djurskyddslagstiftningen så att man vid radioaktiva nedfall kan göra avvikelser från vad som i övrigt gäller. Någon sådan översyn har emellertid inte gjorts. Regeringen anser att en möjlighet att kunna utfärda särskilda bestämmelser eller att kunna frångå gällande djurskyddsbestämmelser i händelse av en krissituation ska utredas.</p>
<h2>Utredningsuppdraget</h2>
<p>Utredaren ska genomföra en nulägesanalys och probleminventering som grund för utredningen. I denna analys och inventering ska även eventuella luckor i djurskyddslagstiftningen eller motsättningar mellan djurskyddslagstiftningen och annan lagstiftning uppmärksammas.</p>
<p>Utredaren ska därefter, med utgångspunkt i genomförd nulägesanalys och probleminventering, genomföra en bred översyn av den samlade djurskyddslagstiftningen.</p>
<p>De förslag som lämnas ska - syfta till att uppnå minst samma djurskyddsnivå som i dag, - liksom dagens lagstiftning utgå från de enskilda djurens behov samt verka förebyggande, och - bygga på vetenskap och beprövad erfarenhet.</p>
<p>Under dessa förutsättningar ska utredaren analysera hur den samlade lagstiftningen kan moderniseras och förenklas samt förändras så att den blir mera flexibel och målinriktad.</p>
<p>I samband med den breda översynen ska utredaren särskilt - överväga vilka åtgärder som behöver vidtas för att komma till rätta med problem med övergivna och förvildade djur, – utreda hur 4 § djurskyddslagen kan förtydligas, - utreda vilka åtgärder som behöver vidtas för att vända utvecklingen inom aveln så att målet i första hand är att avla mot fysiskt och mentalt friska och sunda djur, - utreda om dagens olika särskilda krav kopplade till olika former av djurhållning är ändamålsenliga och anpassade till dagens behov, - se över djurskyddet i samband med tävling och träning av djur, - se över om det finns skäl att göra vissa ändringar i bestämmelserna om omhändertagande av djur och om djurförbud, - se över vilka åtgärder som inom ramen för djurskyddslagstiftningen kan vara lämpliga för att förtydliga och stärka skyddet för djur mot att användas för sexuella ändamål, - se över straffbestämmelserna i djurskyddslagen i syfte att identifiera och utmönstra otillåtna blankettstraffstadganden samt göra en generell översyn av djurskyddslagens bestämmelser om straff och påföljd i syfte att åstadkomma ett väl fungerande regelverk, - utreda möjligheter till informationsutbyte mellan myndigheter när annan myndighet eller aktör än den djurskyddsansvariga stött på tecken på djurskyddsproblem eller liknande, med beaktande av vikten av att värna den personliga integriteten, - utreda möjligheten att kunna utfärda särskilda bestämmelser eller att kunna frångå gällande djurskyddsbestämmelser i händelse av en krissituation.</p>
<p>Utredaren ska lämna förslag till en ny djurskyddslag och förordning samt ge exempel på hur andra föreskrifter på området kan utformas. I uppdraget ingår även att lämna förslag till andra författningsmässiga ändringar och övriga åtgärder som bedöms behövas.</p>
<p>Utredningsarbetet</p>
<p>I sitt arbete ska utredaren beakta de skyldigheter som följer av Sveriges medlemskap i EU, bl.a. att Sverige har att följa den gemensamma lagstiftningen om djurskydd samt bestämmelser kopplade till principerna om fri rörlighet av varor och tjänster. Utredaren ska även följa utvecklingen av denna lagstiftning och anpassa sina förslag efter eventuella förändringar i EGlagstiftningen samt till EG-rätten i övrigt. Som exempel kan nämnas att förhandlingar för närvarande pågår om ett förslag till ny EG-förordning om skydd av djur i samband med slakt samt om ett förslag till nytt EG-direktiv om skydd av djur som används för vetenskapliga ändamål. Utredaren ska följa utvecklingen inom Europarådet avseende djurskydd. Utredaren bör även följa utvecklingen av samt ta del av djurskyddslagstiftningen i andra länder med en hög ambitionsnivå för djurskyddet.</p>
<p>Utredaren ska i sitt arbete ta del av resultaten från regeringens tre uppdrag till Statens jordbruksverk om systemet med förprövning av byggnader från djurskyddssynpunkt, djuromsorgsprogram samt riskbaserad och likvärdig djurskyddskontroll (dnr Jo2008/2922). Utredaren ska också ta del av resultaten från arbetet med en översyn av lagstiftningen om smittsamma djursjukdomar m.m. (dir. 2007:175).</p>
<p>Utredaren ska tillämpa ett utåtriktat arbetssätt och genomföra uppdraget i nära dialog med berörda myndigheter och organisationer.</p>
<p>Utredaren ska beakta regeringens mål om och arbete med regelförenkling och minskning av företagens administrativa kostnader.</p>
<h2>Redovisningen av uppdraget</h2>
<p>Utredningen ska redovisas till regeringen senast den 31 januari 2011.</p>
<p>Betänkandet ska innehålla konsekvensanalyser av lämnade förslag. Utredaren ska bl.a. analysera såväl de samhällsekonomiska och finansiella konsekvenserna som eventuella konsekvenser för uppfyllelsen av miljömålen. Kostnader och intäkter för staten, kommuner och andra berörda ska redovisas. När det gäller kostnadsökningar eller intäktsminskningar för staten och kommunerna ska utredaren presentera förslag till finansiering enligt gällande finansieringsprinciper. Vad gäller redovisning av förslagens konsekvenser för företag, ska utredaren samråda med Näringslivets regelnämnd och Regelrådet. (Jordbruksdepartementet)</p>
<h2>Bilaga 2</h2>
<h2>Kommittédirektiv</h2>
<p>Beslut vid regeringssammanträde den 31 mars 2010</p>
<h2>Förlängd tid för uppdraget</h2>
<p>Med stöd av regeringens bemyndigande den 4 juni 2009 gav chefen för Jordbruksdepartementet en särskild utredare i uppdrag att göra en översyn av djurskyddslagstiftningens utformning och innehåll.</p>
<p>Enligt direktiven skulle utredaren ha slutfört sitt arbete den 31 januari 2011. Utredningstiden förlängs. Uppdraget ska i stället redovisas senast den 31 maj 2011. (Jordbruksdepartementet)</p>
<h2>Bilaga 3</h2>
<p>Beslut vid regeringssammanträde den 17 februari 2011</p>
<p>Regeringen beslutade den 4 juni 2009 kommittédirektiv om en översyn av djurskyddslagstiftningens utformning och innehåll.</p>
<p>Enligt tidigare tilläggsdirektiv skulle utredaren ha slutfört sitt arbete senast den 31 maj 2011. Utredningstiden förlängs nu ytterligare. Uppdraget ska i stället redovisas senast den 30 november 2011. (Landsbygdsdepartementet)</p>
<h2>Instansundersökning: Probleminventering</h2>
<p>Fråga 1. Utredningen ska göra en bred översyn av den samlade djurskyddslagstiftningens utformning och innehåll. Vilka är enligt er åsikt de största problemen i nuvarande djurskyddslagstiftning?</p>
<h2>Innehållsförteckning</h2>
<h2>1. Djurskyddslagstiftningen är bra</h2>
<h2>2. Djurskyddslagstiftningen behöver moderniseras, uppdateras och skärpas</h2>
<h2>3. Djurskyddslagstiftningen efterlevs inte, kontroll och tillsyn fungerar inte</h2>
<h2>4. Djurskyddsreglerna bör harmoniseras inom EU och internationellt</h2>
<h2>5. Djurskyddslagstiftningens natur, syfte och omfattning bör ses över</h2>
<h2>6. Djurskyddslagstiftningen är inte konsekvent</h2>
<h2>7. Djurskyddslagstiftningen måste bli tydligare</h2>
<h2>8. Problem i djurskyddslagstiftningen: Djurhälsa</h2>
<h2>9. Problem i djurskyddslagstiftningen: Omhändertagande av djur</h2>
<h2>10.Problem i djurskyddslagstiftningen: Försöksdjur</h2>
<h2>11.Problem i djurskyddslagstiftningen: Övrigt</h2>
<h2>1. Djurskyddslagstiftningen är bra</h2>
<p>Ett flertal instanser har ansett att djurskyddslagstiftningen är i det stora hela bra och funktionell ( Försvarsmakten, ICA, SLU Inst. husdjurens miljö och hälsa, Länsstyrelsen (LST)i Hallands län, LST i Norrbottens län, LST Uppsala län, LST Jämtlands län, LST Södermanlands län ). Som exempel anges den djurskyddslagstiftningen som omger försöksdjurs vara omfattande och täckande ( Lunds universitet ) och medför ur djurförsökssynpunkt inga allvarliga problem ( Uppsala universitet ).</p>
<p>Det påpekas också att värderingarna i nu gällande djurskyddslag(1988:534) har starkt stöd hos medvetna svenska konsumenter och därför även i fortsättningen bör utgöra grundprinciperna i lagstiftningen ( Sveriges konsumenter, Svenskt Sigill ).</p>
<h2>2. Djurskyddslagstiftningen behöver moderniseras, uppdateras och skärpas</h2>
<p>Ett antal instanser är positiva till att en översyn görs av lagstiftningen. Som skäl anges bl.a. att införa ny kunskap och beprövad erfarenhet i regelverket, modernisera och aktualisera lagstiftningen ( Djurskyddet Sverige, Lantbrukarnas riksförbund, Sveriges konsumenter, Svenskt Sigill ). Vissa instanser undrar om dagens lagstiftning och uppbyggnaden av den så ändamålsenlig och effektiv som den behöver vara och pekar på att behoven av regler för att skydda djur från lidande troligtvis förändrats över tiden ( Lantbrukarnas riksförbund ). Ett bäst före datum efterfrågas på föreskrifter så att Jordbruksverket regelbundet uppdaterar dessa. I dag är vissa tydligt föråldrade. ( Djurens rätt ). Som ett exempel på ett område där lagstiftningen behöver moderniseras anges kastrering av gris utan bedövning mot bakgrund av aktuell forskning och kunskap på området ( LST Stockholm ).</p>
<p>Det påpekas att lagen behöver utvärderas löpande och det uppges att på vissa områden har inte lagstiftningen genomförts som den borde. Ett exempel är där att pälsdjursnäringsutredningen (2003) slog fast att vare sig ansvariga myndigheter eller näring har gjort tillräckligt för att anpassa denna djurhållning till djurskyddslagens krav( Djurens rätt ).</p>
<p>Ett antal instanser anser också att djurskyddslagstiftningen bör skärpas som exempelvis skett i Schweiz och Norge ( LST Dalarna ) och så att undermålig djurhållning upphör ( LST Gävleborg ). Vissa delar av lagstiftningen är för svaga för att på ett effektivt sätt skydda djuren mot onödigt lidande ( Sveriges veterinärförbund ). Exempel på lämpliga skärpningar är avel med djur på ett sätt som medför lidande för moderdjur eller avkomma ( Sveriges veterinärförbund ), sexuellt utnyttjande av djur ( Sveriges veterinärförbund, Djurskyddet Sverige ), förvildade katter ( Djurskyddet Sverige, Göteborgs Katthem ) och 5 § lydelse om att djur får inte överansträngas ( LST Dalarna ).</p>
<p>Det har också framförts att ekonomiska intressen och sekretessbestämmelser väger tyngre och de facto sätter djurskyddslagstiftningen ur spel så att djuren inte får det skydd som var tänkt ( Hästnäringens Nationella Stiftelse ). Även om det verkar finnas konsensus om att vetenskap och beprövad erfarenhet ska vara grunden för djurskyddsreglerna så anses ofta nyvunnen vetenskapligt grundad kunskap vara omöjlig eller svår att bygga in i regelverket på grund av kostnader för djurhållarna. Exempel på detta är att det fortfarande är tillåtet med obedövad lekmannakastrering av smågrisar, helspalt till vissa kategorier nötkreatur, onaturlig begränsning av rörelsefrihet ( LST Ö. Götalands län ).</p>
<p>Att hänsyn till produktionsteknik och ekonomi ställs före lagens paragrafer har JO tidigare konstaterat i dnr 2676-1989 där JO yttrade att ansvarig myndighet, på eget bevåg, låtit faktorer som rör produktionsteknik och ekonomi fått gå före genomförandet av djurskyddslagen ( Djurens rätt ).</p>
<p>Det har också ifrågasatts om vissa av de föreskrifter som har meddelats med stöd av djurskyddslagen verkligen lever upp till djurskyddslagen ( SLU Inst. husdjurens miljö och hälsa ). Exempel på detta är: att helspalt tillåts för ungnöt, att tranportfordon i flera plan som omöjliggör lättillgänglig inspektion av djuren tillåts, att kalvars sugreflex inte tillgodoses, att griskultingar tillåts kastreras obedövade innan 7 dagars ålder trots att det finns bevis för att detta är ett smärtsamt ingrepp, att det är tillåtet att hålla kor permanent uppbundna utan möjlighet till daglig motion trots deras stora behov att få röra på sig, att det är tillåtet att endast ge hästar vatten två gånger per dygn trots risk för att den ej får i sig tillräckligt med vatten, att storlekskraven på hästars hagar är för små för att tillse hästars naturliga beteende, att det av EG:s direktiv framkommer det att svin ständig ska ha tillgång till tillräckligt med material som de kan undersöka och sysselsätta sig med men den svenska föreskriften lämnar utrymme för tolkningen huruvida det ska vara ständig tillgång eller inte.</p>
<p>Det påpekas också att lagen bör anpassas mer till dagens situation. Exempel på detta är att den bör ta hänsyn till dagens situation i produktionsjordbruket med större mängd teknik och automatik ( Svenska Klövvårdsföreningen ) och beteslagstiftningen måste anpassas till praktisk nutida djurhållning ( LDM Sveriges Mjölkbönder ). Lagstiftningen anses inte vara anpassad till förändrade djurhållningsbetingelser och nya sätt att nyttja djur, såsom nya eller förändrade tävlingsgrenar som westernridning med flera ( Hästnäringens Nationella Stiftelse ). På försöksdjursområdet påpekas att de detaljerade föreskrifter för hållande inte är uppdaterade till dagens förutsättningar och nyare rön ( Smittskyddsinstitutet ).</p>
<p>Det påpekas även att djurskyddslagstiftningen behöver anpassas till nya uppfödningsformer för t.ex. kaniner, harar, fasaner, rapphöns, sällskapsfåglar m.m. men även till nya djurarter som tas in i landet ( LST V. Götalands län ). Vidare har lättnader i kraven på djurhållning såsom den ökade möjligheten att hålla utegångsdjur vintertid skapat ett behov av nya bestämmelser såsom exempelvis förbud mot kalvning utomhus vintertid utan klimatskydd ( LST V. Götalands län ).</p>
<h2>3. Djurskyddslagstiftningen efterlevs inte, kontroll och tillsyn fungerar inte</h2>
<p>Ett antal instanser har påpekat att det stora problemet med befintlig lagstiftningen är att den inte efterlevs ( Sveriges veterinärförbund, Jordbruksverket, LST Hallands län ) och att tillsynen av den inte fungerar ( ICA, Försvarsmakten, Agria Djurförsäkring, Sveriges Hunddagisförening, Svenska Musföreningen, SLU Inst. husdjurens miljö och hälsa, Sveriges veterinärförbund, SLU Inst. för anatomi, fysiologi och biokemi, LST Hallands län, LST Uppsala län, LST Södermanlands län, Rikspolisstyrelsen, Lantbrukarnas riksförbund, Djurens rätt, Veterinärer i Sverige, Uppsala universitet ) .</p>
<p>Djurskyddskontrollerna har varit föremål för kritik sedan djurskyddslagen kom och kritiken har inte minskat i och med överflyttningen av det lokala ansvaret till länsstyrelserna utan snarare eskalerat ( Djurens rätt ) .</p>
<p>Ett av de vanligaste skälen som angetts till att kontrollen inte fungerar är bristande resurser hos kontroll myndigheten. Det anges vara för få personer som arbetar med kontrollbesök, det behövs fler och tätare oannonserade besök, bara akutfall som handläggs medan allt förebyggande arbete och all rutinmässig kontroll ligger nere på grund av tidsbrist. Uppsala universitet  konkluderar att om det inte tillförs erforderliga resurser för tillsynen hjälper det inte att justera i lagen, om djurskyddet ska hålla en tillfredsställande nivå. Även Rikspolisstyrelsen  anser att det största problemet inte är själva djurskyddslagstiftningen utan den bristande tillsynen över djurskyddet med de svårigheter att upptäcka brott som detta medför. Det framkommer regelbundet fall där mer allvarliga överträdelser av djurskyddslagsstiftningen inte har upptäckts i tillsynsverksamheten. Rikspolisstyrelsen  anser därför att det är av lika stor vikt att se över tillsynsverksamheten, och de resurser som finns för denna verksamhet, som att se över djurskyddslagstiftningen. Att ha mer tvingande inslag i de regler som styr tillsynsmyndigheternas verksamhet bör också övervägas.</p>
<p>Ett förslag för att lösa problemen med de bristande resurserna är att återinföra avgiftsbelagd djurskyddskontroll. Om inte detta görs behövs en ökning av länsstyrelsernas anslag och en mera rättvis fördelningsnyckel. Vid eventuell oro kan dessa medel öronmärkas för att användas till djurskyddskontroll ( LST Ö. Götalands län ) .</p>
<p>Det påtalas också att kontrollpersonalen är underdimensionerad till antalet och möjligheterna till fort- och vidareutbildning av kontrollpersonalen är mycket begränsade beroende ffa på avsaknad av lämpliga utbildningar. Att det finns brister i kompetens i kontrollverksamheten påtalas från såväl lantbruksområdet ( Lantbrukarnas riksförbund ) till försöksdjurområdet ( Vetenskapsrådet, Göteborgs universitet ) och sällskapsdjursområdet ( Zoobranschens Riksförbund, Svensk Fågelhobby, Svensk Djursjukvård ) .  Som exempel anges inspektörer ha mycket begränsade kunskaper om sällskapsdjurs som t.ex. tropiska fåglar vilket leder till att inspektören bara kan följa regeltexterna utan att göra egna relevanta bedömningar.</p>
<p>Det påtalas också att myndigheternas saklighet, opartiskhet och proportionalitet ofta inte får genomslag när djurskyddslagstiftningen tillämpas, vilket resulterar i bristfällig och stelbent myndighetsutövning och rättsosäkerhet för den enskilde djurhållaren. Introduktionen av tvärvillkor gör också att kraven på myndigheternas kompetens och likvärdig tillämpning ökar ( Lantbrukarnas Riksförbund ) .</p>
<p>Ett annat problem är att arbetsredskapen som tillhandahållits från Jordbruksverket är tungrodda och kräver att onödigt mycket tid behöver läggas på administration ( LST Uppsala län ) .  Det är också oklart vad som förväntas av kontrollmyndigheterna från Jordbruksverket, både i termer av kvalitativa som kvantitativa mått. ( LST Uppsala län ) .</p>
<p>Det finns också delar av lagstiftningen som är svåra eller omöjliga att kontrollera som t.ex. hur länge en hund lämnas ensam hemma( LST V. Götalands län ) ,  vattning 2 ggr per dygn eller 16 timmar i spilta ( LST Värmland ) .  Även om det kan finnas djurskyddsmässiga skäl att ha sådana krav i lagstiftningen medför det en förväntan från allmänheten att kontrollmyndigheten ska kontrollerar efterlevnaden av sådana krav ( LST V. Götalands län ) .</p>
<p>Det påtalas också att ärenden som exempelvis vanvårdsfall tar lång tid och att tillsynsmyndigheten visar en otillbörlig hänsyn till den försumlige djurägaren som gång efter gång lovar förändringar som aldrig infrias ( Föreningarna Djurens Vänners Riksorganisations ) .</p>
<p>Eftersom djurskyddslagen är en ramlag så lämnar riksdagen över mycket av genomförandet till regering och myndighet. Det vore värdefullt det återrapporterades regelbundet genom t.ex. skrivelser till riksdagen ( Djurens rätt ) .  Det görs inte heller någon kvalitativ uppföljning av tillämpningen, vilket gör att viktiga uppgifter om bl.a. lagefterlevnad och myndighetsutövning saknas ( Lantbrukarnas Riksförbund).</p>
<p>En oberoende tillsynsmyndighet föreslås inrättas för att leva upp till de höga krav vi har på olika djurhållare ( Veterinärer i Sverige ) .</p>
<h2>4. Djurskyddsreglerna bör harmoniseras inom EU och internationellt</h2>
<p>Det har också framförts att Sveriges särregler på djurskyddsområdet hämmar svenska producenters konkurrenskraft och att djurskyddsreglerna måste normaliseras inom hela EU ( LDM Sveriges Mjölkbönder ) .  Det påpekas att dilemmat med nationella ambitioner och regelverk, ofta motiverade och lovvärda, är att de resulterar i ett kostnadsläge som lämnar den inhemska produktionen i bakvattnet. Konkurrensen på EU-marknaden har pressat svenska livsmedelspriser samtidigt som motsvarande konkurrens lyser med sin frånvaro på kostnadssidan. Det är viktigt att EU:s djurskyddsarbete drivs på så att regelverken och tillämpningen i högre utsträckning närmar sig de svenska ( Lantbrukarnas riksförbund ) .</p>
<p>Det har också framförts att importen av livsmedel visar att marknaden (offentlig upphandling, storhushåll, restauranger, livsmedelsindustri m.fl.) inte agerar i samklang med de samhällsinstanser som svarat för djurskyddsbestämmelserna och djurhållarnas ambitioner. Svensk animalieproduktion har i stället haft en negativ konkurrenssituation i förhållande till importen vid offentlig upphandling. Detta förhållande är allvarligt och gör också att det är viktigt att nya djurskyddsbestämmelser inte för med sig ytterligare merkostnader då det kan leda till utslagning av svensk djurhållning ( Lantbrukarnas riksförbund ) .</p>
<p>Konkurrensverket  har uppgett att de vill att regeringen:</p>
<p>• verkar för en harmonisering av djurskyddsreglerna inom EU för att dels underlätta att vid upphandling ställa krav på djurskyddshänsyn, dels öka förutsättningarna för en fungerande konkurrens vid offentlig upphandling på livsmedelsområdet och närmast animalieprodukter</p>
<p>• tar initiativ till att Jordbruksverkets konkurrensutsatta veterinärverksamhet avskiljs från myndighetsuppgifterna (tillsyn av djurägare m.m.), t.ex. genom att den förstnämnda verksamheten bolagiseras samt</p>
<p>• initierar regelbundna utvärderingar av djurskyddsreglerna med hänsyn till fördelar och nackdelar.</p>
<p>Det har påpekats att i de fall Sverige har strängare djurskyddskrav än andra länder medför detta ett handelshinder, högre produktionskostnader för berörda företag och en negativ påverkan på konkurrensen. En ökad konkurrens på livsmedelsområdet ger bättre garanti för hög produktkvalitet och låga priser till nytta för det allmänna, medborgare eller konsumenter ( Konkurrensverket ) .</p>
<p>Även andra instanser har framfört att nationella regler på området är en kontroversiell fråga i ett internationellt handelsperspektiv och att konfliktpotentialen är särskilt stor i fråga om sådana processer och produktionsmetoder som inte direkt påverkar slutprodukternas säkerhet eller andra mer påtagliga varuegenskaper. Hit kan troligen en hel del av reglerna på djurskydds- och djurvälfärdsområdet räknas. Handeln med levande djur och djurprodukter kan förväntas fortsätta att öka och att den svenska lagstiftning både påverkar och påverkas av de förhållanden som råder i omvärlden. Allmänhetens intresse för livsmedlens egenskaper och produktionsmetoder har dock ökat under senare år och kan förväntas öka även framdeles ( Kommerskollegium ) .</p>
<p>Det finns en risk att man i alltför hög grad snävar in synen på djurskyddet till det egna territoriet, samtidigt som det internationella och EU-interna utbytet med djur och djurprodukter ökar och kraven på regler om såväl varors egenskaper som processer och produktionsmetoder blir allt större. Risken för framtida handelskonflikter blir därmed uppenbar. Frågorna om avel och tävlingsverksamhet har klara kopplingar till internationell och EU-intern handel och kan också få handelskonsekvenser. Det är därför angeläget att ha såväl det internationella som det EU-interna perspektivet i åtanke när nya nationella svenska regler övervägs ( Kommerskollegium ) .</p>
<h2>5. Djurskyddslagstiftningens natur, syfte och omfattning bör ses över</h2>
<p>Ett antal instanser har påpekat att det är viktigt att djurskyddslagstiftningens syfte även i fortsättningen är att vara förebyggande ( SLU Inst. husdjurens miljö och hälsa, SLU:s kommitté för smådjur, LST Södermanland, Hästnäringens Nationella Stiftelse ) .</p>
<p>Det har också påpekats att det är viktigt att djurskyddslagstiftningen vilar på en tydlig etisk grund ( Djurens rätt ) .  Det sägs i propositionen till djurskyddslagen (prop. 1987/88:93) att djurskyddet är en viktig etisk fråga och att det har en bred och djup förankring i människors medvetande men det utvecklas aldrig utifrån vilken etisk grundsyn som djur ska skyddas. Frågan om varför djur ska skyddas och vilka egenskaper som är moraliskt relevanta får alltså aldrig något uttömmande svar i förarbetet. I ett förarbete bör den djuretiska vetenskapen ges ett stort utrymme. Den djuretiska forskningen måste beaktas och det måste råda tydlighet kring vilka etiska principer som ska råda. En etisk plattform måste finnas och den ska vara normgivande för all vår relation till djur ( Djurens rätt ) .</p>
<p>Djurskyddslagstiftningen är konstruerad som en minimilagstiftning med gränser för vad som är tillåtet. En nackdel med detta är att lösningarna styrs till en miniminivå ( Djurskyddet Sverige, Svenskt Sigill, ) då lagstiftningen tolkas som en optimal nivå i stället som den miniminivå den faktiskt är ( SLU Inst. husdjurens miljö och hälsa, LST Ö. Götalands län ) .  Exempel på detta är att föreskrifterna för lantbrukets djur används som byggnormer vilket försäkrar att man lever upp till miniminivån men inte mer, dvs. inte till något idealmått ( Sveriges veterinärförbund ) .  Ett ökat antal djurbaserade bedömningsgrunder skulle behöva komplettera värderingsunderlaget och i högre grad möjliggöra att så kallade ”smärre avvikelser” i vissa sammanhang kan tillåtas utan risk för djurvälfärden. Detta skulle kunna öka acceptansen för lagens tillämpning och även säkra en högre lägstanivå för djurvälfärden ( Sveriges veterinärförbund ) .</p>
<p>Ibland kan det även vara svårt för djurhållarna eller kontrollmyndigheterna att avgöra exakt var den gränsen går och det är önskvärt om det blir enklare att förstå ( Jordbruksverket ) .</p>
<p>Det framförs också att det på grund av lagstiftningens uppbyggnad inte alltid är resultatet i form av gott djurskydd som räknas. Det är inte djurens välfärd som står i fokus utan genom lagstiftningens nuvarande struktur blir det centrala i alltför hög grad hur väl krav gällande olika tekniska detaljer är uppfyllda ( Lantbrukarnas riksförbund ) .</p>
<p>Vissa instanser har också påpekat att människans hantering av de vilda djuren bör omfattas av regelverket ( Djurskyddet Sverige, LST Dalarna, Djurens rätt ) .  Det finns många situationer där vilda djur utsätts för risk för onödigt lidande såsom exempelvis vid jakt med pil och båge, grytjakt och grytanlagsprov, uppfödning och utsläpp av fågel för fasanjakt m.m. I djurskyddslagstiftningen saknas också exempelvis regler om hur lodjur infångade i fällor ska avlivas ( Djurskyddet Sverige ) .  I dag hålls också vissa djur i fångenskap för att hundar ska tränas på dessa för jakt såsom grävlingar som används vid grytanlagsprov, harar som jagas av drivande hundar, vildsvin för träning av hundar som ska användas till vildsvinsjakt. I vissa fall torde det djur som används vid träningen bli utsatt för lidande, i vissa fall innebär träningen även en risk för hunden. Det bör även göras ett övervägande om det är etiskt försvarbart att hålla djur i ovan nämnda syfte ( Jordbruksverket ) och grytjakt med tillhörande träning kan ur djurs lidandeperspektiv kan ifrågasättas ( LST Dalarna ) .  Djurskyddslagens tillämpningsområde bör utvidgas då det är ologiskt att lagen inte omfattar även vilda djur som utsätts för mänsklig påverkan och stort lidande. Samma etiska plattform bör gälla för samtliga djur ( Djurens rätt ) .</p>
<p>Det är också oklart om och hur djurskyddslagstiftningen omfattar djur som fiskar och kräftor då de är odlade, prydnads, sällskaps eller viltlevande ( Statens veterinärmedicinska anstalt ) .</p>
<p>Några instanser har tagit upp djur bör definieras i lagen som kännande varelser (vilket FN och Lissabonfördraget fastslagit) med ett eget värde ( LST Dalarna, SLU Inst. husdjurens miljö och hälsa ) och att detta bör framgår av 2 § ( LST Ö. Götalands län ) .  Djur bör inte heller jämställas med saker i svensk lagstiftning ( SLU Inst. husdjurens miljö och hälsa ) eller egendom utan att man i stället bör överväga att betrakta djur som individer som kan ges ett berättigade utifrån ”sina egna behov” ( SLU, Nationellt centrum för djurvälfärd ) .  I 2 § bör delar av nuvarande 4 § föras in: ”djur ska hållas och skötas i en god djurmiljö och på ett sådant sätt att det främjar deras hälsa och ger dem möjlighet att bete sig naturligt”( LST Ö. Götalands län ) .</p>
<p>Att djur inte kan föra sin egen talan, dvs. vara käranden, har också visat sig vara ett problem när förvaltningsmyndighet försöker överklaga ett domstolsutslag. Det har då visat sig att myndigheten är tredje part och har inte rätt att överklaga (detta har hänt i Gävleborgs län) ( SLU, Nationellt centrum för djurvälfärd ) .</p>
<p>Det framförs också vara ett problem med de ringa påföljder som drabbar den som bryter mot djurskyddslagen eller gör sig skyldig till djurplågeri. Ur preventionssynpunkt är det olyckligt att människor som begår allvarliga brott mot djurskyddslagstiftningen eller begår allvarliga övergrepp mot djur i stort sett aldrig döms till annan påföljd än böter ( Rikspolisstyrelsen ) .  Även andra instanser har framfört att djurskyddslagstiftningen är "tandlös" då djurskyddsärenden sällan leder till att den skyldige fälls ( Agria Djurförsäkring ) och straffsatserna är låga ( Agria Djurförsäkring, Svensk Djursjukvård ) ,  att handläggningstiden av djurskyddsärenden är alltför långa och att det i vissa fall åtalas på lösa grunder av dåligt utbildade åklagare ( Svensk Djursjukvård ) .  Åtalsanmälningar läggs också ofta ner och det bör utredas varför ( LST Stockholms län ) .</p>
<p>Det framförs också att det är viktigt att utföra utvärderingar av anmälningar om brott mot djurskyddslagen för att säkerställas att den tillämpas i enlighet med lagstiftarens intentioner. Den centrala myndigheten bör därför ha ett löpande uppdrag om att utvärdera anmälningar om brott mot lagen (Djurens rätt).</p>
<h2>6. Djurskyddslagstiftningen är inte konsekvent</h2>
<p>Ett annat problem är att lagstiftningen inte är konsekvent vilket minskar respekten för den ( Svenska veterinärförbundet, SLU Inst. husdjurens miljö och hälsa, LST Södermanlands län Tropikföreningen Amazonas ) .  Några olika exempel på detta är:</p>
<p>• att det finns olika bestämmelser för ett djur, t.ex. en kanin beroende på om den hålls för sällskap, försöksdjur, djurparksdjur, köttdjur eller cirkusdjur även om kaninens naturliga beteenden och biologiska behov naturligtvis inte skiljer sig åt ( SLU Inst. husdjurens miljö och hälsa, Sveriges veterinärförbund, LST Ö. Götalands län, Djurens rätt  ) ,</p>
<p>• olika djurarter har olika skydd (hund jämfört med kyckling t.ex.) ( Djurens rätt. ),</p>
<p>• det finns krav på bete för mjölkkor men inte för ungdjur eller för hästar, trots att det saknas vetenskaplig grund för denna åtskillnad ( SLU Inst. husdjurens miljö och hälsa, Sveriges veterinärförbund ) ,</p>
<p>• det är tillåtet att utan bedövning kastrera smågrisar under deras första levnadsvecka, trots att detta är ett ingrepp som utan tvekan medför avsevärd smärta för djuren både under själva ingreppet och efteråt, medan motsvarande ingrepp inte får göras på andra djurslag ( Sveriges veterinärförbund ) ,</p>
<p>• att det för värphöns är tillåtet med betydligt högre ammoniakhalter i stalluften än för andra djurslag inom lantbruket trots att forskning har visat att höns visar tydliga tecken på obehag vid höga ammoniakhalter ( SLU Inst. husdjurens miljö och hälsa ).</p>
<p>Det påpekas också att det finns vissa regler som inte är baserade på vetenskap eller beprövad erfarenhet. Vid problem i tillämpningen har det dock krävts vetenskap för borttagande av regelverk. Denna omvända hantering är kostsam, tidsödande och produktionshämmande ( Lantbrukarnas Riksförbund ) .</p>
<p>Det har också framförts att det finns inkonsekvenser i förarbetet (prop. 1987/88:93) där departementschefens motivuttalande rimmar dåligt mot djurskyddslagens paragrafer. Exempelvis stipulerar departementschefen att det är förenligt med djurskyddslagen att hålla minkar och rävar i burar, vilket inte alls torde vara så självklart. En anpassning av detaljreglerna för rävhållning krävde t.ex. att burarna helt avvecklades. JO har också (dnr 26761989) konstaterat att djurskyddslagens paragrafer ska tillämpas i sin lydelse och att motivuttalanden som pekar åt annat håll inte får rubba detta ( Djurens rätt ) .</p>
<h2>7. Djurskyddslagstiftningen måste bli tydligare</h2>
<p>Ett antal instanser har påpekat att djurskyddslagstiftningen måste göras tydligare och mindre svårbegripligt för läsaren/djurägaren som ska följa den ( Djurskyddet Sverige, Svenskt Sigill, LST Örebro län, Tropikhuset, Svenska Marsvinsföreningen ) .  Djurskyddslagen och djurskyddsförordningen behöver en genomgående strukturrevidering och mera logisk fördelning mellan regleringarna lag och förordning. En del av lagens detaljer skulle med fördel kunna förläggas till förordningen, och delar förordning skulle bättre regleras i den centrala djurskyddsmyndighetens föreskrifter ( LST Ö. Götalands län ) .</p>
<p>Det påpekas också att vissa centrala begrepp inte är definierade utan öppna för tolkningar såsom exempelvis:</p>
<p>• 2§ lidande ( SLU Inst. husdjurens miljö och hälsa, Jordbruksverket, LST Gävleborgs län )</p>
<p>• 4 § naturligt beteende ( LST Gävleborgs län, Smittskyddsinstitutet, LST Dalarna, SLU Inst. husdjurens utfodring och vård, Sveriges Pälsdjursuppfödares Riksförbund, Svenska Klövvårdsföreningen, Jordbruksverket )</p>
<p>• ”tillräckligt med strö” ( Statens veterinärmedicinska anstalt ) .</p>
<p>• ”daglig tillsyn” för olika typer av djurhållningar ( LST V. Götalands län )</p>
<p>Hur mycket lidande som är acceptabelt ( LST Gävleborgs län ) och vilka lidande som är ”nödvändiga” ( SLU Inst. husdjurens miljö och hälsa ) efterfrågas också klarhet i. Är t.ex. ett lidande som är förenat med en viss produktionsform att betrakta som nödvändigt bara för att det är vanligt förekommande? ( SLU Inst. husdjurens miljö och hälsa ) Exempel på sådana är mastit (15-20 procent behandlade varje år) och klövlidanden (5 procent halta, 72 procent har anmärkningar på klövar) hos mjölkkor, skador på klövar och framknän hos spädgrisar (30 procent klövskador, 60 procent benskador), bogsår hos suggor (kan vara upp emot 40 procent i ströfattiga inhysningssystem), respirationslidanden hos växande svin samt benfel hos slaktkyckling (ca 15 procent så allvarliga att de smärtar). Dessutom har ca 20 procent av slaktade svin har anmärkningar som tyder på lidande eller sjukdom.</p>
<p>Det har också påpekats att begreppet ”lidande” är svårt att definiera och att lagstiftningen i stället bör fokusera på att använda begreppet ”smärta” ( Vetenskapsrådet, Göteborgs universitet ) .  Däremot bör inte likhetstecken sättas mellan ”smärta” och ”lidande” då det finns t.ex. lidande som ej innebär smärta ( Göteborgs universitet ) .</p>
<p>Gällande begreppet ”naturligt beteende” så har instanser påpekat att det är centralt i djurskyddslagen men att innebörden måste förtydligas. Att djur får möjlighet att utöva naturligt beteende är en viktig grundprincip som bör behållas ( Jordbruksverket ) men begreppet lämnar öppet för olika tolkningar ( SLU Inst. husdjurens utfodring och vård ) .  Frågan ställs också vem det är som bestämmer vad som är naturligt och hur man kontrollerar detta ( Sveriges Pälsdjursuppfödares Riksförbund ) .  Tillämpningen av ”naturligt beteende” rimmar ibland också illa med djurhållning såsom djur på spaltgolv utan strö, hästar utan möjlighet till utevistelse, broileruppfödning och hållande av pälsdjur utan simmöjligheter ( LST Dalarna ) .</p>
<p>I stället för att hänvisa till begreppet ”naturliga beteende” bör lagstiftaren använda begreppet djurs ”grundläggande biologiska behov och beteenden”( SLU, Nationellt centrum för djurvälfärd ) eller ”biologiska behov” ( Sveriges Pälsdjursuppfödares Riksförbund ) .</p>
<p>Det föreslås också att man kan förtydliga vad som avses med naturligt beteende i djurskyddslagen eller i förarbetena t.ex. i stil med ”med naturligt beteende avses de beteendebehov som djuren har en stark motivation att utföra och som måste kunna utföras för att förhindra att välfärden blir nedsatt och att onaturliga beteenden och stress uppstår”, alternativt ”Det beteende som ett djur är starkt motiverat för att utföra och som när det utförs ger en funktionell återkoppling” ( SLU Inst. husdjurens miljö och hälsa ) .  Utförligare diskussion finns i Naturligt beteende.</p>
<p>Begreppen djur och husdjur används inte på ett konsekvent sätt i djurskyddslagen och djurskyddsförordningen. Djur borde användas genomgående då husdjur ofta är förknippat med enbart sällskapsdjur ( LST Ö. Götalands län ) .</p>
<p>Det har också påpekats vara ett problem att lagstiftningen är otydlig med svepande formuleringar som t.ex. ”Fiskar ska hållas i vatten som inte innehåller för fiskarna skadliga eller giftiga ämnen”. En fungerande lagstiftning skulle i stället kunna ange godkända vattenvärden som t.ex. anger en maximumnivå av NO och NH vilket också vore lättare att kontrollera ( Nordiska Ciklidsällskapet ) .</p>
<p>Det har också pekats på att ansvarsfrågan behöver förtydligas i flera sammanhang ( Jordbruksverket, LST V. Götalands län, LST Hallands län, LST Värmland ) .  Det som behöver klargöras är bl.a. vem som ska vara ansvarig enligt djurskyddslagstiftningen dvs. vem den person som beslut och sanktioner ska riktas emot och är den som är faktisk djurhållaren( LST V. Götalands län ) .  Djurägarens ansvar behöver också förtydligas ( LST Hallands län ) och tydlighet bör också skapas kring ansvarsfrågan när djurhållaren är minderårig( LST V. Götalands län. ) Ansvar enligt djurskyddslagstiftningen bör ligga även på den som utför behandlingar på djur, exempelvis tandvård och olika alternativa behandlingsformer. Ansvaret för djurskyddet hos djur som till exempel är inlagda på djursjukhus bör klarläggas ( Jordbruksverket ) .</p>
<p>Ytterligare ett sätt att betona djurägarens ansvar som skulle kunna övervägas är att införa ”omvänd bevisbörda”, i likhet med Miljöbalken 2 kap. 1 ( LST Hallands län, LST Värmland ) .</p>
<p>Även texten i 24 b § ”att verka för att överträdelser beivras” bör förtydligas och en skyldighet att åtalsanmäla införas. På flera kontrollmyndigheter och bland kontrollpersonal finns en ovilja att åtalsanmäla när överträdelser är konstaterade, ibland pga. att beslut om åtalsanmälan ligger på en hög beslutsmässig nivå. Att ett krav på åtalsanmälan införs i djurskyddslagen tydliggör och förenklar arbetet med uppföljning av djurskyddsärenden där brister konstateras ( LST Ö. Götalands län ) .</p>
<h2>8. Problem i djurskyddslagstiftningen: Djurhälsa</h2>
<p>Det har också påpekats att djurskyddsbegreppet bör vara brett och omfatta även djurhälsa och smittskydd ( Lantbrukarnas Riksförbund ) .  Även frågor om arbetsmiljö och säkerheten för djurskötaren har betydelse för djurskyddet ( Lantbrukarnas Riksförbund ) .  I förprövningen bör också smittskyddsdjurhälso- och indirekta djurskyddsfrågor vävas in. Möjligheter till sanering förbises ofta ( Statens veterinärmedicinska anstalt ) och stallens konstruktion kan försvåra och fördyrar saneringsarbetet ( LST Västerbotten ) .  Det har också framförts att det behövs krav på att djurhållare med sjuka djur inte får smitta andras djur. ( LST Örebro län ) .</p>
<p>Vidare finns det önskemål att djur med mindre defekter som i övrigt är friska ska kunna få gå till slakt och att slaktkroppar från djur som nödslaktats på gården kan besiktigas av veterinär på slakteriet ( LDM Sveriges Mjölkbönder ) .</p>
<p>Ett annat djurskyddsproblem är avel på allvarliga missbildningar samt sjukliga anlag ( Statens veterinärmedicinska anstalt ) .  De åtgärder som behöver vidtas för att vända utvecklingen inom aveln så att målet i första hand är att avla mot fysiskt och mentalt friska och sunda djur. Djur med tecken på allvarlig grad av funktionsnedsättning, sjukdom eller skada bör inte användas till avel ( SLU:s kommitté för smådjur ) .</p>
<h2>9. Problem i djurskyddslagstiftningen: Omhändertagande av djur</h2>
<p>Några instanser har påpekat problemet med att det kan komma fram nya omständigheter efter det att länsstyrelsen fattat beslut med stöd av 32 § djurskyddslagen. Det bör därför under vissa omständigheter vara möjligt att ompröva ett sådant beslut och det bör regleras i djurskyddslagstiftningen. ( LST Västernorrlands län, Yrkesföreningen Miljö och Hälsa ) .</p>
<p>Det har också påtalats att Polisen åläggs uppgifter vid hanteringen av djurärenden som inte har med Polisens verksamhet att göra. Vid själva omhändertagandet kan polisiär närvaro vara påkallad, men uppstallning, skötsel av djur samt försäljning och avlivning av djur är inte en angelägenhet för Polisen. Flertalet av de uppgifter som åligger Polisen när det gäller djurärenden kan inte anses fordra ett sådant ordnings- och säkerhetstänkande som förutsätter polismans utbildning och kompetens. ( Rikspolisstyrelsen ) .  Vidare medför dessa ofta betydande kostnader som Polisen sällan får full täckning för (ska normalt slutligen betalas av den mot vilken åtgärden har riktats enligt 35 §). Det bör vara Länsstyrelsen som har det fulla ansvaret för hanteringen av djurskyddsärenden och att dessa frågor lyfts bort helt från Polisen med undantag från brottsutredning samt skyldigheten att lämna biträde till tillsynsmyndigheten ( Rikspolisstyrelsen ) .</p>
<p>Ett annat problem för Polisens del är den arbets- och ansvarsfördelning som råder mellan länsstyrelsen och polismyndigheten. Länsstyrelsen har bestämmanderätt över när och hur omhändertagande av djur ska ske. Länsstyrelsen kan därmed, utan eget ekonomiskt ansvar, lägga oskäliga kostnader på polismyndigheten ( Rikspolisstyrelsen ) .</p>
<p>Andra instanser har påtalat att Polisens roll behöver förtydligas och förstärkas i djurskyddsarbetet. Det förslås även att djurskyddet med fördel kunde läggas under miljöåklagare för att höja statusen och för att dessa är vana vid miljölagstiftning som ligger nära djurskyddslagstiftningen ( SLU, Nationellt centrum för djurvälfärd, Linnéuniversitetet ) .</p>
<h2>10. Problem i djurskyddslagstiftningen: Försöksdjur</h2>
<p>Det har påtalats att försöksdjuren i många fall utgör undantagen i förordningstexten och att det därför borde övervägas att de har en egen förordningstext och behandlas vid sidan av vad som gäller för traditionell djurhållning ( Vetenskapsrådet, Umeå djurförsöksetiska nämnd, Göteborgs universitet ) .  Frågan om avel avseende försöksdjur har ju inte heller något samband med övrig ”avel som innebär lidande för djuren” utan bör ingå i ett sådant kapitel (Umeå djurförsöksetiska nämnd). Det finns också oklarheter såsom undantag för försöksdjur som beskrivs i 2 § andra stycket inte formulerat så att det undantar försök som kan innebära avsteg från 3 § och 9 § ( Smittskyddsinstitutet ) .</p>
<p>Det påtalas också vara en brist eller ett problem att avel av försöksdjur inte omfattas av djurförsöksetisk prövning ( Uppsala Djurförsöksetiska nämnd, SLU Inst. anatomi, fysiologi och biokemi, Göteborgs universitet ). I dag omfattas framtagande av nya genetiskt modifierade stammar av kravet om djurförsöksetisk prövning, men inte avel av försöksdjur vilket betyder att man kan korsa stammar med oväntade effekter på djuren ( Uppsala Djurförsöksetiska nämnd ). Det är dock viktigt att möjligheten att använda djur inom forskning kring sjukdomar och funktionsrubbningar inte inskränks ytterligare genom lagstiftningen gällande avel ( Uppsala Djurförsöksetiska nämnd ) .  Det kan finnas både skäl för och emot djurförsöksetisk prövning av avel ( Vetenskapsrådet ) och merparten av aveln av försöksdjur regleras av de djurförsöksetiska nämnderna. Man bör underlätta deras arbete genom att bl.a. förbättra och förtydliga ansökningsblanketterna och anvisningarna för djurförsöksetisk prövning ( Vetenskapsrådet ) .</p>
<p>Ett annat problem är att administrativa system och resurser inte tagits fram för de reformprocesser som djurskyddslagen stipulerar. Detta gäller exempelvis försöksdjursområdet där det bl.a. stadgas att djurförsöksetiska nämnder ska finnas, att användningen av försöksdjur ska bringas till ett minimum samt att det måste finnas ett allmänintresse för att enskilda djurförsök ska få utföras. Nämnderna fungerar inte som ett administrativt system för att hantera de frågeställningar som ställs upp inom försöksdjurspolitiken. Nämnderna saknar såväl personella resurser, administrativa hjälpmedel och vägledning från den samordnande myndigheten. Jordbruksverket har inte heller resurser i form av tillgång till ansökningar etc., för att kunna sköta sitt uppdrag på ett sätt som kan anses vara tillfyllest gentemot lagens intentioner. På djurförsöksområdet har flera utredningar gjorts under de senaste åren, som just pekat på detta: Etisk prövning av djurförsök  (SOU 2002:86), Etisk prövning av djurförsök – genteknik och bioteknik på djur  (SOU 2003:107) och Etiskt godkännande av djurförsök – nya former för överprövning  (SOU 2007:57). Utredningen bör ha dessa som underlag för sitt arbete och en särskild hearing för djurförsöksfrågorna ( Djurens rätt ) .</p>
<p>Det påpekas också att man borde kunna rationalisera bland det stora antalet tillstånd på försöksdjursområdet och att det bör förtydligas hur bindande de allmänna råd som utfärdas av Jordbruksverket är gentemot försöksdjursanvändare och djurförsöksetiska nämnder ( Karolinska institutet ) .  Nuvarande utbildningskrav för att få arbeta med försöksdjur är också för vaga och utbildningskraven bör specificera krav på innehåll, omfattning och tidslängd för samtliga personalkategorier( Karolinska institutet ) .</p>
<p>Regleringen av djurförsök är omfattande och till del detaljerad i djurskyddslagen. Det är önskvärt om utredningen närmare kunde se över om inte en del av bestämmelserna med fördel kunde föras över till djurskyddsförordningen ( LST Ö. Götalands län ) .</p>
<p>Det påtalas också att verksamheter som bedriver biomedicinsk forskning med användning av djur har goda förutsättningar att hantera egenkontrollprogram för kontroll av djurskyddet. Egenkontrollen ytterligare skulle kunna förbättras genom ett förtydligande av både den godkände föreståndarens och veterinärens uppdrag och ansvar ( Lunds universitet ) .</p>
<p>På försöksdjursområdet finns också en viss oro för det kommande Försöksdjursdirektivet där önskan är att få behålla Sveriges strängare bestämmelser. ( Vetenskapsrådet, Göteborgs universitet. ) .  Uppsala Djurförsöksetiska nämnd anser att utredningen hos regeringen bör hemställa om att få tillägg till sina direktiv att även se över de djurförsöksetiska frågorna.</p>
<h2>11. Problem i djurskyddslagstiftningen: Övrigt</h2>
<p>• Det är angeläget att det skapas processuella möjligheter för intresseorganisationer att tillvarata djurens intressen på samma sätt som finns för miljöorganisationer i miljöbalken ( Djurens rätt ) .</p>
<p>• Flera instanser har framfört problemet att hemlösa katter är i stort sett oskyddade i svensk lagstiftning ( Göteborgs Katthjälp, LST Stockholms län ) och att övergivna djur täcks för dåligt av lagstiftningen då det inte finns uttryckliga förbud mot att överge djur ( Sveriges veterinärförbund ) .  Det finns också oklarheter vad gäller ansvarsfrågan för de förvildade djuren och det saknas krav på riktlinjer för åtgärder ( Statens veterinärmedicinska anstalt ) .  Vidare har odet påpekats att kattärenden upptar en betydande del av länsstyrelsens djurskyddsarbete vilket kan medföra att annat djurskyddsarbete därigenom blir eftersatt ( LST Södermanlands län ) .</p>
<p>• Det bör finnas väl specificerade krav på vad utbildningar ska innehålla och Jordbruksverket borde se över och godkänna utbildningar ( LST Örebro län ) .  Det finns också en stor okunskap om vilka krav som ställs på en djurägare/djurhållare och lagstiftningen skulle kunna innehålla krav på erforderlig kunskap ( LST Hallands län ) .  Viktigt att olika former av utbildningskrav ställs på all form av djurhållning ( LST Dalarna ) .</p>
<p>• Transport av djur med faktorer som klimat, transporttid och olyckor är ett annat problemområde ( SLU Lantbrukets byggnadsteknik ) .  De finns djur som transporteras orimligt långa sträckor, samt under uppfödningen förvaras under mycket tveksamma förhållanden såsom ex gödkalv och slaktsvin ( Svensk Djursjukvård ) .</p>
<p>• Det blir allt vanligare med stora besättningar med utegångsdjur året om vilket medför svårigheter med hantering av djur i samband med kontroll, behandling och transport till slakt ( LST Gävleborg ). Daglig tillsynen av varje enskilt djur är också svårt i en sådan besättning ( LST Gävleborg ) på samma sätt som det är svårt att bedöma individen i alla lösdriftssystem ( SLU Lantbrukets byggnadsteknik ). Vid hög djurtäthet uppförökas också smittämnena i populationen med smittspridning och djurskyddsproblem som följd. Sanering vid bekräftad smitta underlättas dramatisk vid låg djurtäthet och möjlighet till att sprida djuren över en större yta eller till flera stallar ( Statens veterinärmedicinska anstalt ).</p>
<p>• Det har också påpekats finnas problem med beteskrav och betesdrift för exempelvis stora besättningar ( SLU Lantbrukets byggnadsteknik, SLU Inst. husdjurens utfodring och vård, Statens veterinärmedicinska anstalt ). Strukturomvandlingen inom mjölkproduktionen med större enheter och robotmjölkning gör att många mjölkproducenter har problem att uppfylla beteskravet då produktionens art endast kan tillåta beten i närheten av stallarna med påföljande högt djurtryck, och därmed smittryck, på dessa. Begreppet ”bete” behöver definieras med avseende på gräsbevuxen yta/nötkreatur ( Statens veterinärmedicinska anstalt ). Bete inverkar dock positivt på kornas hälsa och Sverige har en unik beteslagstiftning som det är av yttersta vikt att bevara och utveckla ( Svensk Mjölk ). Regelverket för bete måste dock kontinuerligt anpassas för att ytterligare underlätta en effektiv och rationell betesplanering och det finns utarbetade förslag till förändringar som presenterats för Jordbruksverket såsom t.ex. att betessäsongens längd förlängs till att omfatta en möjlig period från 1 april till och med 31 oktober och att kravet på att betesperioden måste vara sammanhängande avskaffas ( Svensk Mjölk ). Det är ett problem att tjurar och kalvar under sex månader inte kommer ut på bete ( LST Stockholms län ). Svårt att ställa krav vid förhandsprövningen på att betesdriftfrågan kan lösas vilket drabbar djurhållaren i ett senare skede då denne inte har möjlighet att efterleva lagstiftningens krav på betesdrift ( LST Västerbotten ).</p>
<p>• Gällande förprövning så är de lagstiftade verktyg för uppföljning/besiktning är otydliga ( LST V. Götalands län ). Det bör finnas tydligare krav på sökande om att åtgärderna ska besiktigas och krav på myndigheten om att uppföljningen ska ske inom rimlig tid. Det bör också införas en tydlig gränsdragning om vad som ska förprövas och vad som är undantaget. En begränsning av handläggningstider och funktion som gemensamt för landet arbetar med myndighetens bedömningsunderlag bör införas( LST V. Götalands län ).</p>
<p>• Föreskriftsmotiven är mycket användbara för både djurägare och djurskyddsinspektörer som vill sätta sig in i motiveringen och bakgrunden till en viss föreskrift. Det är därför angeläget att SJV fortsättningsvis utnyttjar möjligheten att använda föreskriftsmotiveringar ( SLU Inst. husdjurens miljö och hälsa ).</p>
<p>• Livsmedelsverket är genom de officiella veterinärerna och de officiella assistenterna, är en kontrollmyndighet och att denna myndighetsroll bör kvarstå även i en ny djurskyddslagstiftning (Livsmedelsverket)</p>
<p>• Djurskyddslagens 14 §, andra stycke måste strykas då att tillåta avlivning genom avblodning utan föregående bedövning är helt oacceptabelt. En strykning borde enbart få en helt marginell effekt om ens någon, då kött från sådana djur inte kan gå till livsmedel utom möjligen till husbehov( LST Ö. Götalands län ).</p>
<p>• I 11§ om operativa ingrepp bör andra stycket bör förtydligas då lekmannaåtgärder, även om dessa är vidtagna i syfta ett rädda djurets liv eller att lindra dess lidande, kan medföra ett avsevärt, obehag, lidande och skada. Förtydligande kan företrädesvis ske i lagtexten, men kan även ske genom ett genomgripande resonemang i betänkandet ( LST Ö. Götalands län ).</p>
<p>• Det borde finnas krav på samverkan mellan de operativa kontrollmyndigheterna (och mellan den centrala djurskyddsmyndigheten och de operativa kontrollmyndigheterna). Borde även finnas krav på samverkan mellan de operativa kontrollmyndigheterna, polismyndigheten, olika veterinära kategorier samt andra aktörer inom djurområdet( LST Ö. Götalands län ).</p>
<p>• Skrivningen om rätt till upplysningar 27 § måste stärkas så det blir möjligt att förelägga någon att inkomma med nödvändiga upplysningar, då det för närvarande bara är en rätt att begära upplysningar som stadgas. Utredningen bör därför överväga att göra det till en uttalad skyldighet att lämna uppgifter till kontrollmyndigheterna. Paragrafen bör för att visa vikten av att kontrollobjekten verkligen ger tillräckliga uppgifter för kontroll även straffbeläggas ( LST Ö. Götalands län ).</p>
<p>• Utredningen bör se över och noggrant överväga om försvarsmakten ska vara undantagna några av reglerna i djurskyddslagen och djurskyddsförordningen (28 §). Principen bör vara att det måste finnas synnerliga skäl för att djurskyddslagen och djurskyddsförordningen inte ska gälla inom Försvaret. Ett exempel är att regleringen om offentlig kontroll av efterlevnaden av djurskyddsreglerna ska vara annorlunda för det fall att hundar eller andra djur används av Försvaret vid utlandsuppdrag ( LST</p>
<p>Ö. Götalands län ).</p>
<p>• Kravet på anmälningsplikt i 28 a § måste omarbetas så att inte bara djurhälsopersonal ska vara skyldig att anmäla missförhållanden som de noterar i sin yrkesutövning utan även andra yrkeskategorier som kommer i kontakt med djur och djurhållning i sin yrkesutövning (veterinärer vid slakteri, veterinärinspektörer på statliga verk, veterinärer vid gränskontrollen, universitets- och försöksdjursveterinärer, m.fl.). Vore bra om även exempelvis miljöskyddsinspektörer och socialtjänstens personal och hemsjukvårdens personal hade anmälningsplikt. Om det inte är möjligt att införa en anmälningsplikt vore det en stor fördel om sekretesslagstiftningen kunde ändras så att den i vart fall inte är omöjliggör för vårdande personal att informera länsstyrelsernas djurskyddspersonal om dåligt skötta djur ( LST</p>
<p>Ö. Götalands län ).</p>
<p>Det är ett problem:</p>
<p>• att det saknas övergångsbestämmelser för befintliga stallar för uppbundna nötkreatur och hästar ( LST Stockholms län ).</p>
<p>• att upprepade förelägganden som ska ge djurförbud tolkas olika, måste klargöras vad som åsyftas ( LST Örebro län ).</p>
<p>• att inte köttkaniner ingår i L100 ( LST Örebro län ).</p>
<p>• att hägnat vilt inte har en föreskrift ( LST Örebro län ).</p>
<p>• att nya företeelser och nya djurarter dyker upp och blir modeflugor såsom att stora ödlor som varaner eller fiskägg som kläcks till fiskar säljs i leksaksaffärer utan att köparen har kunskap om hur djuren ska hållas skötas. Det kan övervägas om vissa djur över huvud taget ska få hållas som sällskapsdjur ( Jordbruksverket ).</p>
<p>• att privatpersoner som tillåts ha giftiga ormar/spindlar/kräldjur och som är en potentiell risk för omgivningen. Ofta kan dessa dessutom inte få lämplig veterinär vård pga. att få veterinärer besitter sådan kompetens ( Svensk Djursjukvård ).</p>
<p>• att lagstiftningen för sällskapsfisk är skriven utifrån förutsättningen att den ursprungliga miljön i naturen också är den optimala miljön i akvarium ( Nordiska Ciklidsällskapet ).</p>
<p>• att det utfärdas många dispenser vilket minskar lagstiftningens trovärdighet. Om det ska finnas undantag från regler bör dessa så långt som möjligt framgå av lagstiftningen så att den blir tydlig och förutsägbar ( Länsstyrelsen i Jönköpings län ).</p>
<p>• att det är svårt att komma tillrätta med skenöverlåtelse av djur. Förekommer bl.a. vid djurförbud och djuren skrivs över djuren på annan person/er men djuren finns kvar på fastigheten och sköts sannolikt av djurförbudsinnehavaren ( LST Västernorrlands län, Yrkesföreningen Miljö och Hälsa )</p>
<p>• att det är alltför lätt att komma undan sådana förelägganden/förbud enligt 26 § djurskyddslagen som rör t.ex. en stallbyggnad genom att låta fastigheten byta ägare, exempelvis inom släkten. Samma möjlighet som det finns i Plan- och bygglagen och Miljöbalken att skriva in förelägganden/förbud i fastighetsboken borde föras in i djurskyddslagen ( Länsstyrelsen i Hallands län ).</p>
<p>• att vissa allmänna råd som följer författningarna kan ibland vara mer till förfång än till hjälp och svåra att hantera, författningarna ska vara så tydligt och vägledande att extra tolkande text inte behövs ( SLU, Nationellt centrum för djurvälfärd, SLU Inst. husdjurens miljö och hälsa ).</p>
<p>• att det finns krav på fönster då dagsljus orsakar problem i hönsstallar. Leder till fjäderplockning, kannibalism och hög dödlighet ( Svenska Ägg ).</p>
<p>• att det finns krav på ett begränsat antal burvåningar (tre), då detta krav är förlegat ( Svenska Ägg ).</p>
<p>• att högsta tillåtet antal höns i en bur är enligt L 100 är 16 st. ( Svenska Ägg ).</p>
<p>• att det enligt EU:s hönsdirektiv krävs 100 mm vid rakt fodertråg. Det finns ingen vetenskaplig grund för detta och medför en onödig kostnad. Det tidigare svenska minimikravet på 40 mm bör återinföras ( Svenska Ägg .)</p>
<p>• att det finns ett behov av att utredas hur burar till unghöns ska se ut. I avvaktan på detta borde Jordbruksverket medge ett generellt undantag på kravet med tillgång till sittpinne och ströbad ( Svenska Ägg ).</p>
<p>• att det finns en oflexibel syn på hållande av hund med detaljkrav som inte är av betydelse i bedömning av det enskilda djurets situation ( Statens veterinärmedicinska anstalt ).</p>
<p>• att det inte tas tillräcklig hänsyn till att visa djurgrupper som hundar är en heterogen grupp där mångfalden ställer olika krav på exempelvis uppstallning. Även användningen påverkar i hög grad hundarnas behov som skiljer sig åt mellan hundar som ”arbetar” större delen av dagen och hundar som inte gör det ( Försvarsmakten ).</p>
<h2>Instansundersökning: Synpunkter på detaljeringsgraden i lagstiftningen</h2>
<p>Sammanställning fråga 2 a och b. 2a. Vad finns det för problem/motsättningar mellan dessa direktiv och vad finns det enligt er för möjliga lösningar? 2b. Hur skulle det i praktiken fungera om detaljeringsgraden minskades i djurskyddslagstiftningen? Vilka konsekvenser kan förväntas? Vad finns det för lösningar till de eventuella nackdelar som en sådan förändring kan medföra?</p>
<h2>Innehållsförteckning</h2>
<h2>1. Svårigheter och problem med minskad detaljeringsgrad och ökad flexibilitet</h2>
<p>1.1 Låg detaljnivå kan ge svårigheter att tolka och likrikta 1.2 Risk för sänkning av djurskyddsnivån 1.3 Tolkningar av ”flexibilitet” 1.5 Efterfrågan på detaljerade regler 1.6 Detaljeringsgraden bör harmoniera med den i EU 1.7 Vad ställer en mindre detaljerad lagstiftning för krav?</p>
<h2>2. Svårigheter och problem med minskad detaljeringsgrad och ökad flexibilitet</h2>
<p>2.1 För mycket detaljer hindrar och begränsar 2.2 Målinriktad lagstiftning och funktionskrav</p>
<h2>3. Remissinstansernas förslag och kommentarer gällande praktiska lösningar och önskemål vid minskad detaljeringsgrad i lagstiftningen</h2>
<p>3.1 Kräver ökad kunskap och resurser hos kontrollmyndigheterna m.fl. 3.2 Skapar behov av vägledning från Jordbruksverket 3.3 Djurvälfärdsparametrar och andra objektiva mätmetoder 3.4 Förprövning och utökad prövningsverksamhet 3.5 Egenkontroll och kontrollprogram 3.6 Strukturen i lagstiftningen kan förbättras 3.7 Branschriktlinjer 3.8 Inför sanktionsavgifter 3.9 Mer detaljerade rekommendationer/riktlinjer 3.10 Verksamhetsutövaren har ansvaret 3.11 Inte rimligt att konsumenter ska ta ansvar för ett acceptabelt djurskydd 3.12 Mindre avvikelser även för andra djur än lantbruksdjur 3.13 Gör lagen lättfattlig och tydlig 3.14 Förenklingen ska leda till att skillnaderna mellan nämnderna minskas 3.15 Myndigheter, föreningar eller organisationer utformar egna regelverk 3.16 Stödjer ambitionen men svårt att genomföra</p>
<h2>4. Övriga kommentarer</h2>
<p>4.1 Regeltekniska aspekter från Uppsala universitet 4.2 Erfarenheter från Livsmedelverket</p>
<h2>1.1 Låg detaljnivå kan ge svårigheter att tolka lagstiftningen och likrikta efterlevnaden</h2>
<p>Ett stort antal remissinstanser har framfört att en flexibel och målinriktad lagstiftning utan detaljregler kan öppna upp för oönskade tolkningar och/eller försvåra tolkningen av lagstiftningen ( Svensk Hundkapplöpning, Vetenskapsrådet, Föreningen Sveriges Byggnadskonsulenter, Länsstyrelsen (LST) i Örebro län, LST Västerbotten, LST Uppsala län, LST Kalmars län, LST Värmland , SLU Inst. husdjurens miljö och hälsa, SLU Nationellt centrum för djurvälfärd, SLU Inst. för anatomi, fysiologi och biokemi, SLU Inst. husdjurens utfodring och vård, SLU Lantbrukets byggnadsteknik, LST Jönköpings län, Göteborgs universitet, Linnéuniversitet, Svenskt Sigill, Agria Djurförsäkring, Göteborgs Katthjälp, Jordbruksverket ).</p>
<p>Det har också framförts försvåra kontrollmyndigheternas kontroll av efterlevnaden och försvåra likriktningen av denna ( LST Skåne län, LST Hallands län, LST Västernorrlands län, LST Kalmars län, LST Jönköpings län, LST Värmland, Föreningen Sveriges Byggnadskonsulenter, Linnéuniversitetet, SLU Inst. husdjurens miljö och hälsa, LST Kronobergs län, Jordbruksverket ). En alltför flexibel och målinriktad djurskyddslagstiftning utan detaljregler anges också skapa ett stort behov av detaljerade vägledningar från den centrala myndigheten ( LST Skåne län, LST Västerbotten, LST Södermanlands län ) vilket i slutändan innebär att lagstiftningen ändå styrs utifrån detaljer i vägledningarna ( LST Skåne län ). En av anledningarna för överflytten av djurskyddet från kommunerna till länsstyrelserna var att åstadkomma en mer enhetlig bedömning som uppfyller kravet i kontrollförordningen (EG) 882/2004. Det befaras att detta incitament kommer att minska med förslaget (LST Kronobergs län, SLU Inst. husdjurens miljö och hälsa ). Även om Jordbruksverket skulle ge ut vägledningar om hur lagstiftningen ska tolkas så väger det inte upp nya och flexibla utformningar på bestämmelserna, utan det leder fortsatt till tolkningssvårigheter ( LST Kronobergs län ).</p>
<p>En flexibel lagstiftning riskerar också att minska rättssäkerheten och förutsägbarheten i lagstiftningen då graden av ”flexibilitet” kan komma att skilja sig åt mellan olika inspektörer, olika kontrollinstanser och från gång till gång över tid ( Sveriges veterinärförbund,</p>
<p>Rikspolisstyrelsen, LST Uppsala län, LST Hallands län, Föreningen Sveriges Byggnadskonsulenter, SLU Inst., husdjurens miljö och hälsa, LST Kronobergs län, SLU Lantbrukets byggnadsteknik, Yrkesföreningen Miljö och Hälsa, Djurskyddet Sverige, Agria Djurförsäkring, Svenskt Sigill, LST Kalmars län, LST Södermanlands län, LST Jönköpings län, Jordbruksverket ). Att skapa möjligheter till individuella lösningar och anpassningar för olika företag genom en målinriktad lagstiftning kan leda till att det hos en djurhållare uppfattas som orättvist och mer kränkande när grannen med en liknande djurhållning får hålla djuren på ett mer kostnadseffektivt sätt, ex. utan tillgång till ligghall till djuren. Kommittédirektivet jämför livsmedelslagstiftningen som har utformats mer målinriktad men där finns problem då lagstiftningen kräver mycket tolkningar och egna bedömningar ( LST Kronobergs län ).</p>
<p>Instanserna uppger att lagstiftningen måste vara utformad så att alla, dvs. djurägare, kontrollmyndigheter och domstolar vet, vad som krävs, och kan känna sig trygga med att ha uppfyllt dessa krav ( Sveriges veterinärförbund, Föreningen Sveriges Byggnadskonsulenter, SLU Inst. husdjurens miljö och hälsa, LST Kalmars län, LST Kronobergs län, LST Jönköpings län, LST Södermanlands län, Djurens rätt ).</p>
<p>Tydlighet i vad som krävs framförs också underlätta kontrollpersonalens arbete och minskar risken för påtryckningar eller hot mot inspektörer ( Sveriges veterinärförbund ). Det finns en risk att stor flexibilitet leder till långdragna diskussioner och konflikter gällande tolkningarna och detta får bl.a. ökade administrativ kostnader för myndigheterna till följd ( LST Kalmars län, LST Kronobergs län, LST Jönköpings län ). Finns färre konkreta bestämmelser som det direkt kan hänvisas till vid eventuella brister, så innebär det mer att i skrift motivera sitt ställningstagande ( LST Kronobergs län ). Om en högre grad av flexibilitet införs med färre detaljregler måste man också räkna med fler och längre rättsliga processer med högre grad av nyttjande av extern expertis. En flexibel lagstiftning kan innebära förenklingar för djurhållare och kanske ökad respekt för kontrollmyndigheterna men inte nödvändigtvis en billigare offentlig kontroll ( LST Jämtlands län ).</p>
<p>Det blir också avsevärt svårare att motivera och driva igenom om lagstiftningen i domstolsförhandlingar och överklaganden av beslut om lagstiftningen blir alltför flexibel ( LST Kronobergs län, LST V. Götalands län ). Om författningarna har en låg detaljeringsnivå riskerar det också att påverka möjligheten till lagföring.</p>
<p>Förutsättningarna att beivra djurplågeri och överträdelser av djurskyddslagstiftningen bör inte försämras varvid ambitionen att förenkla lagstiftningen därmed måste vägas mot behovet av tillräckligt tydliga brottsrekvisit ( Rikspolisstyrelsen ).</p>
<h2>1.2 Risk för sänkning av djurskyddsnivån</h2>
<p>Det framförs att det finns motsättningar, risker och problem med att införa en flexibel lagstiftning och försöka behålla minst samma djurskyddsnivå ( Sveriges veterinärförbund, SLU Inst. husdjurens miljö och hälsa ). Med en sänkt detaljeringsnivå i lagstiftningen finns det en risk att den svenska djurskyddsnivån kan komma att sänkas och på sikt inte ligga högre än inom övriga EU( Föreningen Sveriges Byggnadskonsulenter ).</p>
<p>Sverige, tillsammans med Österrike, Holland och Schweiz anges som exempel på de länder som har gott djurskydd och väl fungerande djurskyddslagstiftning. Att djurskyddslagstiftning är strängare än vad EU kräver ger förtroende hos konsumenterna och bör vara incitament för djurhållarna ( Linnéuniversitet ).</p>
<p>Vidare påpekas det att minskade detaljregler på djurmiljöområdet kommer med största sannolikhet att leda till sämre djurvälfärd, med bland annat risker för att även djurägare skapar sin egen tolkning av reglerna. Redan med det regelverk som finns i dag har djurskyddshandläggarna problem att använda sig av de generella paragraferna i djurskyddslagen där detaljföreskrifter saknas ( LST Norrbottens län ).</p>
<p>Gällande försöksdjur framförs att funktionskrav föredras framför specificerade detaljkrav, men att minskad detaljstyrning också medför också en möjlig fara för djurskyddet om 1. ett stort antal djuranvändare med varierande förkunskaper börjar praktisera egna tolkningar av djurskyddslagstiftningen, 2. de etiska nämnderna definierar egna tolkningar som kan vara olika mellan olika nämnder( Karolinska Institutet ).</p>
<p>Man befarar också att djurmiljöerna sämre skulle möta djurens behov om detaljregler tas bort. Om detaljkrav gällande exempelvis måttangivelser, som redan i dag gällande flera mått är pressade till en minimigräns, tas bort kommer djur med största sannolikhet att hållas i mindre utrymmen ( LST Skåne län ). För djur som hela livet tvingas leva i boxar är varje cm viktig för välbefinnandet även om andra faktorer också är viktiga. En minskad detaljeringsgrad får under inga omständigheter betyda att djur hållas i mindre utrymmen än vad dagens minimimått kräver då alla mått är minimimått och gärna borde vara mer generösa ( LST Dalarna ).</p>
<p>Det framhålls också att utan t.ex. måttbestämmelser skulle också den svenska djurhållningen vara ett tyckande utan dess like där enskilda djurhållare skulle ha sina egna bedömningsgrunder från fall till fall. Detta skulle kunna jämföras med att ta bort alla hastighetsgränser och tro att alla skulle köra säkrare och bättre ( Föreningen Sveriges Byggnadskonsulenter ). Det finns också en stor risk för att billiga och icke djurvänliga lösningar väljs varvid man tappar lagstiftningens målsättning att förebygga djurskydds- och djurhälsoproblem Djurskyddet Sverige .</p>
<p>Sveriges Konsumenter och dess medlemsorganisationer ifrågasätter en minskad detaljeringsgrad i svensk djurskyddslagstiftning och en harmonisering till EU:s miniminivå då detta skulle kraftigt försämra svenskt djurskydd. Det är inte rimligt att konsumenter och marknad ska ta ett kraftigt ökat ansvar för att främja ett acceptabelt djurskydd för alla livsmedelsproducerande djur i Sverige. Att hänvisa till konsumentmakten, att konsumenten i butiken ska välja mellan köttprodukter från djur som mår bra och djur som mår dåligt är orimligt. De flesta konsumenter förväntar sig att samhället fastställer en rimlig basnivå för hur djuren ska skötas. Och att samhället tillhandahåller en fungerande kontroll av att reglerna efterlevs. Sveriges Konsumenter.</p>
<p>Andra instanser framför att minskad detaljeringsgrad skulle öka risken för att djur far illa bl.a. pga. de kunskapsbrister som finns hos många djurägare ( LST Hallands län ). Istället för att göra det mer flexibelt borde lagstiftningen istället skärpas på flera områden såsom i värphönsbesättningar, svinstallar och kycklinguppfödningar där djurskyddet i praktiken inte utgår från de enskilda individernas behov. Här bör tydligheten i lagstiftningen istället ökas ( LST Gävleborgs län ).</p>
<p>Det anses också som anmärkningsvärt att det är förbättringar för företagarna som styr arbetet när lagen ska göras om och inte ambitionshöjningar ifråga om lagens egentliga skyddsintresse. Ambitionen vad gäller nivån på djurskyddet förefaller lägre ställd än ifråga om företagarintresset. Då regelsystemet gås igenom gällande sak och form så bör detta i första hand ske med utgångspunkt i vad lagens egentliga skyddsintresse, djurskyddet, kräver i form av detaljreglering, kontrollsystem m.m. för att säkerställa efterlevnaden av skyddsreglerna. Vad gäller önskemålet att väga in näringens krav på ökad flexibilitet och lägre omkostnader i regelsystemet bör utredningen ta i beaktande, att den typen av krav ofta tillgodoses på det egentliga skyddsintressets bekostnad. Näringen vill ha flexiblare regler, men om det innebär att det kommer att saknas tydliga, i tillsynen enkelt kontrollerbara krav på t.ex. utrymme för djuren och förvaringsförhållanden, utfordring m.m. är risken att varje krav på en uppfödare kommer att dras i långbänk genom överklaganden, i sig kostsamma, alltmedan standarden för djuren förblir låg ( Uppsala universitet ).</p>
<p>Även andra instanser framför att detaljeringsgraden bör utgå från vad som är befogat för att djurskyddslagens stadganden ska komma djuren till godo, för att djurägaren ska veta vad som förväntar sig av honom/henne samt vad som krävs för rättssäkerheten ( Sveriges veterinärförbund, SLU Inst. husdjurens miljö och hälsa, Djurens rätt ). Detaljeringsgraden bör dessutom och inte minst uppfylla det som är önskvärt för att djurskyddskontrollanterna ska kunna utföra sitt jobb med dem som stöd. ( Djurens rätt ).</p>
<p>Det framförs vara svårt att se hur kommittédirektivets förslag ska kunna ge minst samma djurskyddsnivå som i dag. Samtidigt verkar det slöseri med allmänna medel att omarbeta en hel lag med förordning och föreskrifter och ha som mål att den nya minst ska vara lika bra/dålig som den ska ersätta. Om djurskyddet har ett så stort samhällsintresse i landet så borde målsättningen vara betydligt högre ( LST Kronobergs län ). Målsättningen med djurskyddsverksamheten bör inte bara vara att bibehålla dagens nivå utan att kontinuerligt arbeta för ett förbättrat djurskydd ( Sveriges veterinärförbund, SLU Inst. husdjurens miljö och hälsa ).</p>
<p>Förvisso är det nödvändigt att ändra lagar och förordningar i takt med att nya forskningsresultat gällande djurs behov blir kända. Enligt kommittédirektivet får dock inga förändringar i djurskyddslagen vidtagas som kan försämra nuvarande förhållanden. Detta löfte är värt att prioritera, med tanke på att det i dag är ett krasst ekonomiskt tänkande som är det förhärskande i samhället ( Föreningarna Djurens Vänners Riksorganisation ).</p>
<h2>1.3 Tolkningar av ”flexibilitet”</h2>
<p>Några instanser påpekar att det är oklart vad ordet ”flexibel” innebär i detta sammanhang. Det påpekas att begreppet ”flexibel” ofta tolkas som att det ska finnas utrymme för att ”bryta lite mot föreskrifterna, så länge det inte är så mycket och så länge man inte kan bevisa att det leder till lidande hos djuren”, vilket det finns flera faror med ( Sveriges veterinärförbund ) och kan innebära att djurskyddsnivån sänks ( SLU Inst. husdjurens miljö och hälsa ). En av dessa faror är minskad rättssäkerhet och förutsägbarhet då graden av flexibilitet sannolikt kommer att skilja sig markant åt mellan olika inspektörer, kontrollinstanser och över tid ( Sveriges veterinärförbund ).</p>
<p>Vidare påpekas att lagstiftningen egentligen redan är ”flexibel” då den endast utgör en miniminivå som måste uppfyllas. Håller man sig över denna miniminivå är lagstiftningen i princip är hur ”flexibel” som helst ( SLU Inst. husdjurens miljö och hälsa, Sveriges veterinärförbund, LST Södermanlands län ). Att införa mer ”flexibilitet” måste i praktiken innebära flexibilitet åt båda hållen, d.v.s. inte bara innebära lättnader i tillämpningen av lagstiftningen utan även i lika stor utsträckning striktare tillämpningar, vilket troligen inte är det som efterfrågas ( Sveriges veterinärförbund ).</p>
<p>Vidare får inte ”flexibilitet” innebära att verbala djurhållare med starka ekonomiska resurser får en ”gräddfil” förbi de minimiregler som rimligen måste gälla alla ( Sveriges veterinärförbund ). Det får inte heller innebära att lagstiftningen är så flexibel att den går tolka lite hur som helst eftersom det då är mycket svårt för både den djurägare som vill kontrollera att den uppfyller lagstiftningen och den djurskyddsinspektör som ska göra den bedömningen ( Sveriges veterinärförbund ).</p>
<p>De påpekas också att det finns ytterligare flexibilitet inbyggd i dagens lagstiftning eftersom mindre avvikelser får godtas enligt vissa föreskrifter, t.ex. för häst, gris och nöt ( SLU Inst. husdjurens miljö och hälsa, LST Södermanlands län ). Andra instanser framhåller denna inbyggda flexibilitet som ett föredöme tycker att liknande lösningar bör tillämpas även för andra djurslag ( Tropikföreningen Amazonas ). Om sådana avvikelser ska kunna accepteras måste dock dess kunna motiveras med kompensationer för djuren i andra avseenden. Av vikt att komma ihåg är dock att när en mindre avvikelse godtas så frångås minimikraven i lagstiftningen( SLU Inst. husdjurens miljö och hälsa ).</p>
<h2>1.4 Svårigheter med att utforma regler utan detaljer</h2>
<p>Det har från olika håll framförts att man i lagstiftningen borde lägga mindre vikt vid detaljer och mer vikt på det enskilda djurets välfärd i den situation som djuret befinner sig i. Det finns dock stora svårigheter med att i praktiken utforma och tillämpa sådana regler påtalar Föreningen Sveriges Byggnadskonsulenter som består av de byggnadskonsulenter som utför förprövning av djurstallar och är verksamma vid länsstyrelserna och Jordbruksverket. Ett sådant problem är djurägarens investeringssäkerhet och trygghet i att veta vad som gäller vid byggnationer. Hur ska t.ex. en djurägare som står i begrepp att bygga ett djurstall kunna känna sig säker på att den lösning denne väljer kommer att uppfylla djurskyddskraven om djurskyddsreglerna är utformade med utgångspunkt på hur det enskilda djurets faktiska situation? I det skedet finns ju inga djur eller djurvälfärd att studera. Det är därför det olyckligt att ta bort nuvarande detaljnivå i lagstiftningen då de flesta djurhållare vill ha tydliga regler och ”svart på vitt” att de bygger rätt och följer gällande regelverk. Detta gäller även de företag som tillverkar utrustning och inredning för djurhållning, projektörer m.fl. Då en större investering ska göras för att t.ex. bygga en stallbyggnad så behöver alla parter veta att investeringen leder till något som blir rätt och inte ifrågasätts i efterhand( Föreningen Sveriges Byggnadskonsulenter ).</p>
<p>Även andra instanser som Jordbruksverket framför att det finns en risk att minskad detaljeringsgrad kan leda till att djurhållare bygger stallar på ett felaktigt sätt och att bristerna upptäcks först när stallarna har tagits i bruk. Detta kan leda till kostsamma ombyggnader. Vidare påpekas att om måttregleringen av djurutrymmen skulle tas bort försvinner möjligheten att vid förprövning beräkna hur många djur som får plats i stallet och därmed vilka krav som ska ställas på ventilation, utrustning för utgödsling och utfodring osv. Djurägaren vet då inte heller på förhand hur många djur som kan tillåtas i stallet och kan därigenom inte göra någon ekonomisk kalkyl för produktionen. LST Hallands län.</p>
<p>Att istället för detaljerade regler endast använda sig av djurbaserade parametrar vid kontroll för bedömning av djurens välfärd framförs inte vara förenlig med den förebyggande delen. Det går inte att ersätta dagens resursbaserade lagstiftning med att använda välfärdsindikatorer som avläser utfallet av miljö och skötsel eftersom man tappar den förebyggande målsättningen med lagstiftningen ( Djurskyddet Sverige ). Det kan finnas överhängande risker i en djurhållning som vid kontrolltillfället inte berör djuren men som snabbt kan försätta djuren i en djurskyddsmässigt ohållbar situation. Beslut om åtgärder behöver då tas trots att djuren vid kontrolltillfället uppvisade ett gott välbefinnande genom användandet av mätmetoder ( LST Kronobergs län ). En minskad detaljstyrning kan leda till att det förebyggande momentet i djurskyddslagstiftningen försvagas (Jordbruksverket).</p>
<h2>1.5 Efterfrågan på detaljerade regler</h2>
<p>Vid kontrollverksamhet har framkommit att det finns både djurhållare som efterfrågar mer detaljerade regler och djurhållare som är av motsatt åsikt ( LST Västerbotten ). Det påpekas också att det finns en stor tilltro och acceptans för t.ex. de måttföreskrifter som finns i dag och dessa bestämmelser, som ibland är detaljerade, har inte tillkommit av en slump. Bestämmelserna bygger på lång erfarenhetsåterföring och i många fall på olika forsknings- /försöksprojekt där det undersökts vad som behövs för att tillgodose djurens behov. Att inte ta tillvara på sådana erfarenheter och kunskaper skulle vara egendomligt ( Föreningen Sveriges Byggnadskonsulenter ). Andra instanser anser att även om man bör sträva efter att reducera detaljreglerna så måste de i någon form finnas kvar då det finns ett behov av detaljregler eller rekommendationer, inte minst vid ritning och projektering av stallar och vid tillverkning av inredning. Om dessa regler eller rekommendationer ska finnas i lagstiftningen eller på annan plats kan diskuteras ( Svenska Ägg ).</p>
<p>Efterfrågan på mer detaljerade regler kommer också från kontrollmyndigheterna då de funktionskrav som finns är som svårkontrollerade. Avsaknaden av mätbara krav kan leda till motsatta uppfattningar mellan djurhållare och kontrollmyndighet som exempelvis lätt är fallet med skrivelser som att djur ska vara ”tillfredsställande rena” ( LST Kalmars län ). På vissa områden behövs artspecifika detaljregler ( LST Örebro län ) och det påtalas att för få detaljregleringar leder till att både djurhållare och kontrollpersonal endast har djurskyddslagens portalparagrafer och förarbeten att gå på ( LST Västerbotten ).</p>
<p>Det framförs också att även om man ska se till ”helheten” så består ”helheten” av detaljer. Djurskyddslagen är till för det enskilda djuret, att garantera en miniminivå för det enskilda djuret, inte för en hel grupp djur. Det räcker inte att exempelvis en grupp nötkreatur över lag har det bra, om några av djuren är alldeles för magra, har ovårdade hovar eller lider på annat sätt – en individs lidande kan på intet sätt kompenseras genom att andra djur i samma grupp har god välfärdsnivå ( Sveriges Veterinärförbund, SLU Inst. husdjurens miljö och hälsa ). Den ”helhet” man kan tänka sig förändra till är t.ex. att man i lagstiftningen tar fram ett antal ”kärnindikatorer” (core indicators). En kärnindikator täcker upp för ett välfärdsområde och om denna brister så är det bevis på att det förmodligen finns ett flertal underliggande brister som måste tittas närmare på. Vid ett första kontrollbesök kan man då fokusera på dessa kärnindikatorer och om det finns brister i dessa måste mer djupgående kontroll genomföras. Dessa kärnindikatorer måste dock tas fram med en enorm noggrannhet för att garantera att ett gott djurskydd kan garanteras ( SLU Inst. husdjurens miljö och hälsa ).</p>
<p>Vidare framförs att samtliga djurhållningsformer kräver mätbara och lättförståeliga regler (jämför med trafikregler, det fungerar inte att ange ”håll lagom hastighet”)och att det finns icke mätbara parametrar i lagstiftningen som ”tillräckligt skydd”, ”tillräckligt med strö” och ”tillfredsställande rena” som ger utrymme för olika tolkningar ( Linnéuniversitet ). En ökad detaljeringsgrad efterfrågas från vissa håll då lagstiftningen i dag innehåller många väldigt svepande formuleringar som t.ex. ”Fiskar ska hållas i vatten som inte innehåller för fiskarna skadliga eller giftiga ämnen”. Vill man i lagstiftning ge dessa fiskar en bra miljö bör det finnas en praktisk möjlighet att kontrollera att lagen följs. En fungerande lagstiftning skulle t.ex. istället kunna ange godkända vattenvärden som att den t.ex. anger en övre gräns för halter av kvävedioxid och ammoniak. .  Det samma gäller formuleringarna kring hur fiskar ska hållas där nuvarande formulering om att vattnets volym, yta och djup ska vara anpassat efter fiskarnas storlek, antal och levnadssätt, är för allmänna ( Nordiska Ciklidsällskapet ).</p>
<p>I samma anda påtalas att vissa regler såsom kring stallklimatangivelserna är för dåligt specificerade för att säga något om de påverkar djurvälfärden. Dessa värden borde specificeras ytterligare med hjälp av forskning och framförallt utifrån dagens och framtida djurhållningssystem. Nuvarande värden är endast att betrakta som ett slags akutvärden. För att dessa värden ska kunna uttrycka något om hur de påverkar djurens hälsa, måste värdena specificeras per djurslag, gruppstorlek, stallsystem, var de mäts i stallet, vid vilken årstid (t.ex. finns det kanske skillnader sommar och vinter) etc. ( SLU Lantbrukets byggnadsteknik ).</p>
<p>Även klimat i transportfordon är svårt att mäta då det påverkas av många faktorer, såsom utformning av bil och släp, ventilöppningar, transportör etc., och det är även svårt att mäta djurens reaktion på klimatet då situationen i sig är en stressituation för djuren. Nuvarande klimatangivelser för transport är som ovan att jämföra med stallklimat. Forskning har visat att hur bil och släp lastat; i vilken ordning, var djuren placeras i transporten, vid vilken årstid, hur lång tid lastning och avlastning tar, hur transportör har reglerat ventilation etc. påverkar djurens välfärd till det bättre eller sämre. I nuvarande lagstiftning saknas det en detaljreglering av hur klimatet bör vara för en god djurvälfärd, samt en brist på kontroll av efterlevnad av denna. ( SLU Lantbrukets byggnadsteknik ).</p>
<p>Det framförs också vara svårt att formulera en bred och allmänt hållen djurskyddslag om den ska baseras på vetenskap och beprövad erfarenhet då kunskaperna förändras hela tiden. Det är först när man kommer ner på detaljerade resurskrav som föreskrifterna kan anpassa efter de senaste forskningsrönen ( Smittskyddsinstitutet ).</p>
<p>Andra instanser påpekar att dagens detaljföreskrifter fungerar bra genom att både ge djurhållarna och tillverkarna av inredningssystemen goda förutsättningar för att finna bra och ekonomiskt fördelaktiga lösningar, som med säkerhet är djurskyddsmässigt korrekta, samtidigt som det ger kontrollmyndigheten möjlighet till likriktade bedömningar ( LST V. Götalands län ). Svensk Hundkapplöpning anger att de inte ser något större problem med djurskyddslagens detaljeringsgrad i dag så som den ser ut i dag även om de inte motsätter sig en mer flexibel lagstiftning. Deras verksamhet är noga reglerad och uppges skulle till och mer kunna bli mer detaljstyrd utan att verksamheten skulle bli lidande av det ( Svensk Hundkapplöpning ).</p>
<h2>1.6. Detaljeringsgraden bör harmoniera med den i EU regelverk</h2>
<p>Från vissa håll hävdas det att man inom EU arbetar man för en ökad målstyrning och färre detaljerade tekniska krav i lagstiftningen ( Lantbrukarnas riksförbund ). Detta är dock inte bilden de flesta instanser har utan andra instanser har framfört att detaljeringsgraden i EU lagstiftningen är relativt hög. Det framförs t.ex. att svensk lagstiftning i hög grad följer den detaljeringsgrad som finns i EU-regleringar ( LST Norrbottens län ) och att det är förvånande att Sverige ska avstå från de mer detaljerade resurskraven när EU-lagstiftningen till stor del bygger på sådana ( LST Kronobergs län ). Det påpekas också att det kan bli problem att försöka minska detaljeringsgraden i Sverige då EU direktiv måste implementeras i den svenska djurskyddslagstiftningen och vissa av dessa har regler med en hög detaljeringsnivå och inte lämnar något utrymme att göra på annat sätt( Föreningen Sveriges Byggnadskonsulenter, Sveriges Veterinärförbund, SLU Inst. husdjurens miljö och hälsa ). Ett exempel på detta är EU direktivet om skydd av försöksdjur som begränsar möjligheterna till ökade funktionskrav i svensk försöksdjurslagstiftning ( Karolinska Institutet ).</p>
<p>Andra instanser framhåller vikten av att söka en form i den svenska lagstiftningen som väl harmonierar med den Europagemensamma regelverken inom djur- och djurskyddsområdet när det gäller innehåll och detaljeringsgrad( LST Ö. Götaland ). Det kan bli märkligt och sannolikt uppfattas som ytterst inkonsekvent om exempelvis vissa delar av djurskyddsföreskrifterna för lantbrukets djur (L100) är mycket detaljerade vad gäller grisar, kalvar, värphöns och slaktkycklingar, men saknar motsvarande detaljeringsgrad vad gäller kraven för de djurslag som ännu inte täcks av EU-direktiv, så som t.ex. mjölkkor, köttdjur, får och kalkoner ( Sveriges Veterinärförbund, SLU Inst. husdjurens miljö och hälsa ).</p>
<p>En annan aspekt är att svensk djurskyddslagstiftning, precis som EU:s djurskyddsförordningar/direktiv och Europarådets konventioner bygger på principen att djurskyddsproblem ska förebyggas genom krav på djurens miljö och skötsel. Grunden för detta är forskning och beprövad erfarenhet och EU:s myndighet EFSA gör utvärderingar av djurvälfärdsrisker inom respektive husdjurshållning. Det innebär att det blir svårt för Sverige att avvika från gällande principer för EU:s lagstiftning och Europarådets konventioner ( Djurskyddet Sverige, Sveriges Konsumenter ).</p>
<h2>1.7 Vad ställer en mindre detaljerad lagstiftning för krav?</h2>
<p>En mer målinriktad lagstiftning med fler funktionskrav ställer högre krav på kompetens hos både djurägare och kontrollanter ( LST Värmland, LST Hallands län, LST Uppsala, LST Södermanlands län, LST V. Götalands län, LST Jämtlands län, LST Skåne län, SLU, Nationellt centrum för djurvälfärd, Svensk Djursjukvård, Svenskt Sigill, SLU Institutionen för anatomi, fysiologi och biokemi ). Det är lättare att kontrollera tydligt definierade variabler som exempelvis mått än att bedöma mer svårdefinierade parametrar som ”välbefinnande” och lidande ( LST Uppsala län ).Det är därför viktigt att kontrollpersonalen har en gedigen utbildning och stor erfarenhet ( LST Södermanlands län ). Det kommer att krävas en omfattande fortbildning av den egna personalen och i motsats till vad som sägs i kommittédirektivet kommer detta bli ett permanent förhållande ( LST Jämtlands län ). Kompetensförsörjningen kan bli problematisk i ett långsiktigt perspektiv ( LST Värmland ). En mer flexibel lagstiftning innebär att man ser till enskilda hundars behov, vilket kräver betydligt mer kunnande och tidsåtgång hos de kontrollerande myndighetspersonerna ( Sveriges Hunddagisförening ).</p>
<p>Gällande djurägarnas kompetens framförs att mer målstyrd lagstiftning kommer att ställa högre krav på djurägarens och hans personals kunskaper och skicklighet ( SLU Institutionen för husdjurens utfodring och vård ). En djurhållare med kommersiell djurhållning bör ha en basutbildning som är lämplig för ändamålet för att få driva sin verksamhet ( Statens Veterinärmedicinska Anstalt ). Hos vissa djurhållare fr.a. vad gäller mer hobbybetonade djurhållningar, är kunskapsnivån i dag tyvärr i många fall låg och det kan ifrågasättas om den omfattande kompetensuppbyggnad är realistisk ( LST Hallands län ).</p>
<h2>2. Svårigheter och problem med hög detaljeringsgrad och låg flexibilitet</h2>
<h2>2.1 För mycket detaljer hindrar och begränsar</h2>
<p>Det har dock också framförts att lagstiftningen på djurskyddsområdet har blivit så omfattande och detaljerad att den kan vara hindrande för en positiv utveckling på gårdarna. Detta gäller inte minst när det gäller djurskyddsarbetet och det finns därför behov av såväl förenkling som förändrad struktur och ökad flexibilitet i lagstiftningen. För att förbättra djurvälfärden bör djurägarnas erfarenheter och innovationskraft komma till uttryck och att trenden mot allt fler tekniska djurskyddsbestämmelser bör brytas.</p>
<p>Ett omfattande och detaljerat regelverk är inte en garanti för ett gott djurskydd utan det bygger istället främst på djurskötarens kompetens och grundmurade intresse för djuren liksom på näringens dialog med myndigheter, djurskyddsorganisationer, konsumenter m.fl. ( Lantbrukarnas riksförbund ).</p>
<p>Det framförs också att många lantbrukare reagerar på att det på grund av lagstiftningens uppbyggnad inte alltid är resultatet i form av gott djurskydd som räknas utan hur väl krav gällande olika tekniska detaljer är uppfyllda. Ett ökat fokus på djurens välbefinnande istället för tekniska detaljer efterfrågas och det är där viktigt att se på utvecklingen av djurskyddsindikatorer ( Lantbrukarnas riksförbund ).</p>
<p>Andra instanser påpekar att en större flexibilitet inte behöver påverka djurskyddet negativt och att det är viktigt med en förändring där djurhållarens betydelse för djurens välfärd blir tydligare ( Sveriges Kaninavelsföreningars Riksförbund ).</p>
<p>Vidare framförs att djurens välbefinnande ska bedömas utifrån ett helhetsperspektiv ( Hästnäringens Nationella Stiftelse ) och inte endast utifrån exakta måttbestämmelser ( LDM Sveriges Mjölkbönder ). Samtidigt måste vissa detaljkrav kvarstå om inga andra objektiva mått kan användas och vid en övergång mot funktionskrav måste det klart och tydligt framgå hur man löser tolkningstvister för att inte äventyra rättsäkerheten( Hästnäringens Nationella Stiftelse ).</p>
<p>Det framförs också att missnöjet med vissa detaljerade regler kan vara att de inte anses vara tillräckligt bra eller avgörande för djurens välfärd ( Hästnäringens Nationella Stiftelse ) eller att det inte är tydligt vad det finns för vetenskaplig grund till vissa måttangivelser ( LST Uppsala län ). Detta gör att vissa detaljregler kan motverka djurskyddsnyttan genom att skapa en negativ opposition och som exempel kan nämnas kravet på genombrutna mellanväggar i ensamkalvboxar och kravet på larm i kalvstallar med mekanisk ventilation (L100 samt EU lagstiftning) ( LST V. Götalands län )</p>
<p>Inom sällskaps- och hobbydjur hållning framförs det också var omöjligt att i regelverken i detalj beskriva varje arts behov. Därför behöver lagstiftningen kunna tolkas mera ”flexibelt” än som är aktuellt nu för att kunna uppfylla villkoret att se till de enskilda arternas/djurens behov ( Zoobranschens riksförbund, Svensk Fågelhobby ). Regelverket är i dag alltför generaliserande i vissa delar och alltför detaljerade i andra. Olika fågelarterna kan exempelvis variera lika mycket sinsemellan som olika däggdjursarterna ( Svensk Fågelhobby ).</p>
<p>En alltför detaljstyrd lagstiftning kan utgöra begränsningar för att tillgodose behoven hos olika djurarter som är aktuella som försöksdjur ( Uppsala universitet ).</p>
<p>Det finns önskemål om att reglerna bör omformas till funktionskrav i stället för som i dag bestå av resurskrav ( ICA ).</p>
<p>Ett annat problem är att det finns stora diskrepansen mellan detaljeringsgraden inom olika delar av djurskyddslagstiftningen där det i vissa fall finns ett mycket begränsat utrymme för kontrollmyndigheterna att göra avsteg från bestämmelserna och i andra fall inte ges tillräckligt med vägledning ( LST Uppsala län, LST Jönköpings län ).</p>
<p>Det anförs också att den kommande lagstiftningen i förlängningen bör vara mer anpassad till EU-standard och att lagtexter gällande byggnader och djurhållning behöver vara generellt hållna. Detta för att lagtexten kan anpassas efter landets klimat/förhållanden – dvs. mer öppen hållning till byggnaders utformning och anpassas både till djurslag och specifika klimatbehov. Detta går hand i hand med funktionskrav ( SLU, Nationellt centrum för djurvälfärd ).</p>
<p>För att modernisera den nuvarande djurskyddslagstiftningen, måste djuren bedömas utifrån det sätt som de hålls i dag i stor utsträckning, d.v.s. gruppvis. Istället för allt för mycket fokus på måttangivelser på boxar etc., bör det kanske snarare fokuseras mer på vad som är optimala gruppstorlekar, både ur smittskyddssynpunkt, men också beteendemässigt, med hänsyn till naturliga flockstorlekar, rangordning m.m. ( SLU Lantbrukets byggnadsteknik ).</p>
<h2>2.2 Målinriktad lagstiftning och funktionskrav</h2>
<p>Flera instanser har framfört att målinriktad lagstiftning och funktionskrav är generellt något positivt och att det viktiga är att gott djurskydd och därmed god djurvälfärd uppnås, inte exakt hur detta görs. ( Sveriges veterinärförbund, SLU Inst. husdjurens miljö och hälsa, Svenska Klövvårdsföreningen ). Strävan bör dock inte vara att ha en lagstiftning som enbart är målinriktad utan det viktiga är en tydlig och rättssäker lagstiftning som garanterar våra djur ett gott skydd och en god välfärd ( SLU Inst. husdjurens miljö och hälsa ). Exempel på mer målorienterat krav skulle vara slopa kravet på en sammanhängande betesperiod utan lägg istället nivån på ett visst antal dagar/år som de ska hållas på bete så djurägaren kan anpassa betesdriften efter hans förutsättningar ( Svenska Klövvårdsföreningen ).</p>
<p>Det påpekas också att gällande målstyrning så måste konsekvenserna övervägas noga för varje enskild fråga. För vissa typer av frågor är målstyrning olämpligt såsom exempelvis gällande krav på reservelverk i fjäderfästallar. Här kan myndigheterna antingen ha ett krav på att larm och reservelverk ska finnas eller så kan de ha djurbaserade mål och i efterhand utfärda stränga straff för den djurhållare vars 80 000 kycklingar just dött därför att han eller hon inte insett vikten av reservelverk och det var ju inget lagkrav ( Sveriges veterinärförbund ).</p>
<p>Vidare finns ofta en konflikt mellan målstyrning och lagens intention att fungera förebyggande. Det går inte per definition att utvärdera ifall de uppsatta målen har uppnåtts förrän i efterhand och det gör att ett eventuell djurskyddsproblem redan har uppstått ( Sveriges veterinärförbund, SLU Inst. husdjurens miljö och hälsa ) Som exempel kan nämnas att det i dag finns ett resurskrav på tillgång till vatten. Om detta istället gjordes om till ett funktionskrav som sa att djuren inte ska vara törstiga så skulle detta först upptäckas då djuret verkligen är törstigt och kanske t.o.m. på gränsen till uttorkat ( SLU Inst. husdjurens miljö och hälsa ). Om fokus i lagstiftningen inte är förebyggande så blir det då istället fokus på bestraffning när djurvälfärden bevisligen varit dålig vilket inte hjälper de drabbade djuren ( Sveriges veterinärförbund ).</p>
<p>Målstyrning kan dock vara av godo i vissa fall men det kräver väl standardiserade och kalibrerade bedömningsgrunder, vilket tar tid att utveckla och är komplicerat då man måste få olika intressenter, från djurhållare till djurskyddsorganisationer och kontrollorgan, att enas om hur målen ska formuleras och hur man avgör när de har uppnåtts. ( Sveriges veterinärförbund ).</p>
<p>Målstyrning finns redan i dag i flera delar av djurskyddslagstiftningen, t.ex. gränsvärden för ammoniak och buller, men detta är mål som mäts i miljön, inte på själva djuren ( Sveriges veterinärförbund .) Det finns dock även i dag djurbaserade bestämmelser med mål som mäts på själva djuren, t.ex. kravet på att djur ska hållas tillfredsställande rena och i lagom hull. ( SLU Inst. husdjurens miljö och hälsa, Sveriges veterinärförbund .). Ett problem med dessa parametrar är dock att de i dag främst fokuserar på frånvaro av lidande. Positiva parametrar som siktar högre än en miniminivå borde utvecklas ( SLU Inst. husdjurens miljö och hälsa, Sveriges veterinärförbund, SLU Lantbrukets byggnadsteknik ).</p>
<p>En annan syn som framförs är att man borde vända på kontrollsystemet och utgå ifrån djurens välbefinnande, och om djuren inte mår bra får man ställa sig frågan, varför? Det kan bero på olika omvärldsfaktorer som hög ammoniakhalt, byggnader, utfodringssätt, liggytor etc., och då ska dessa ändras för att förbättra djurens välbefinnande ( SLU, Nationellt centrum för djurvälfärd ).</p>
<p>Om en målinriktad lagstiftning med funktionskrav ska fungera måste kontrollmyndigheten ha ett smidigt sätt att kontrollera efterlevnaden av den. Det måste finnas specifikt framtagna parametrar som objektivt går att mäta ( LST Jönköpings län, Svensk Djursjukvård, Agria Djurförsäkring ).</p>
<h2>3. Remissinstansernas förslag och kommentarer gällande praktiska lösningar och önskemål vid minskad detaljeringsgrad i lagstiftningen</h2>
<h2>3.1 Ökad kunskap och resurser hos kontrollmyndigheterna m.fl.</h2>
<p>Detaljgranskningen skulle kunna minskas om det fanns tillräcklig kunskap och resurser hos de som bedriver tillsynen ( ICA ).</p>
<p>Ett alternativ till ökad detaljeringsnivå skulle kunna vara en ökad kompetens hos alla aktörer, djurhållare, försöksdjurspersonal och kontrollpersoner ( Göteborgs universitet, Vetenskapsrådet ). Visserligen kan en mindre detaljrik kontroll eventuellt leda till tolkningssvårigheter och högre kostnader, men det uppvägs av fördelarna med en högre kompetensnivå ( Vetenskapsrådet ).</p>
<p>Om djurskyddslagstiftningen inriktades mer mot bedömning av funktionalitet med möjlighet till en bedömning av djurhållning i olika situationer skulle detta sannolikt bli betydligt effektivare än dagens djurskyddslagstiftning. Detta kräver dock ökad kunskap från såväl brukare som kontrollinstans, ett krav som det finns goda förutsättningar att leva upp till oh kravet på kompetens kanske inte ska ses som problem utan snarare som en möjlighet ( Lunds universitet ).</p>
<p>Om detaljregler ersätts med ökad flexibilitet kommer detta att ställa ökade krav på förprövande myndigheter, kontrollmyndigheter och djurägare. Ett utbildningskrav för djurhållare kan vara ett sätt att öka sannolikheten för bra djurmiljö ( Djurskyddet Sverige ).</p>
<p>Om detaljeringsnivån minskas kommer det förmodligen att krävas mycket stora utbildningsinsatser både för t.ex. djurhållare, transportörer, polis/åklagare och djurskyddsinspektörer för att möjliggöra likartade bedömningar och tolkningar av lagstiftningen. Utbildning i sig är dock ingen nackdel men det kan bli mycket kostsamt. Redan i dag anser länsstyrelserna att de inte har tillräckligt med resurser till utbildning ( SLU Inst. husdjurens miljö och hälsa ).</p>
<p>Om man minskar detaljeringsgraden och gör regelverken mera flexibla måste kunskaperna om sällskaps- och hobbydjur såsom exempelvis tropiska fåglar förstärkas hos inspektörerna. Djurskyddsinspektörer behöver då få en betydligt mer gedigen utbildning och såväl teoretisk som praktisk kunskap om dessa djur. Samlade kunskaper från de olika föreningarna skulle kunna fungera som rådgivare och ”bollplank” till inspektörerna ( Zoobranchens riksförbund, Svensk Fågelhobby ).</p>
<p>Problem både med för stor och för liten flexibilitet. Tyvärr tror vi inte dagens tillsyn har tillräcklig kompetens för en alltför stor flexibilitet, det finns exempel där man ställt direkt skadliga krav. Med för liten flexibilitet är det svårt att ta hänsyn till individuella förhållanden och inget utrymme lämnas för utveckling. Gäller ha en rimlig balans och måttkrav behövs säkert även i framtiden men de bör prioriteras ner något till förmån till att se mer till djurmiljön i sin helhet. För att det ska fungera är det alltså nödvändigt att tillsynspersonalen får stöd och utbildning för att kunna hantera detta på ett bra sätt ( Tropikföreningen Amazonas ).</p>
<p>Om detaljeringsgraden minskar ökar kraven på den som utför inspektionen och hanterar ärendet – kräver en stor kunskap om det inspekterade djurslaget för att den bedömning som görs ska vara rättvis ,trovärdig och allmängiltig. Föreslår att endast inspektörer med adekvat utbildning på det djurslag som inspekteras ska ha tillstånd att utföra inspektion. Inspektionen bör utföras tillsammans med adekvat vidareutbildad officiell veterinär ( Svensk Djursjukvård ).</p>
<p>Om detaljeringsgraden minskas i djurskyddslagstiftningen kommer det att krävas mer resurser i form av tid och kompetens hos tillsynsmyndigheterna, vilka redan nu är underdimensionerade. Dessutom finns stora utmaningar i att kalibrera subjektiva värderingar hos djurskyddshandläggare, veterinärer och andra revisorer och djurägare. Detta är en allmän erfarenhet av liknande system ( Djurskyddet Sverige )</p>
<p>En minskad detaljeringsgrad ställer högre kunskapskrav på kontrollpersonalen vilket leder till större utbildningsinsatser och ökade kostnader. Jordbruksverket bör vara ”referensmyndighet”, d.v.s. sitta med svar på alla upptänkliga frågeställningar som kan komma upp.</p>
<p>Kommer sannolikt att leda till fler konflikter med djurhållare, då inspektörens kompetens ifrågasättas och vissa mått är nödvändiga såsom minimimått för t.ex. djuren ska kunna lägga sig eller resa sig ( LST Örebro län ).</p>
<p>Djuren skulle vinna på att fler personer och yrkeskategorier fick en förbättrad/reglerad djurskyddsutbildning. Hit hör djurägare, lastare/transportörer, polis/åklagare, djurskyddsinspektörer och företagare som projekterar stallbyggnader. Djurskyddet kan inte förbättras enbart genom förändrad lagtext om det inte samtidigt följs upp med en förbättrad kontroll för att säkerställa att lagen efterlevs. Här finns också krav i EU:s kontrollförordning (882/2004, ”hygienpaketet”) på utbildning, fortbildning och kompetens hos kontrollpersonal ( Sveriges Veterinärförbund ).</p>
<p>Om detaljeringsgraden minskar innebär att det ställs högre krav än i dag på kontrollpersonalen inte minst vad gäller utbildning. Högre krav vad gäller kontrollvägledning ställs också på Jordbruksverket som är den centrala kontrollmyndigheten ( LST Södermanlands län ).</p>
<p>Behövs en högre kunskapsnivå hos alla som använder och har hand om djur. En mer flexibel mindre detaljrik kontroll kan eventuellt leda till tolkningssvårigheter. Positivt skulle kunna vara en ökad kommunikation samråd mellan djurhållare och kontrollverksamhet. Eventuellt kan det innebära högre kostnader ( SLU Inst. anatomi, fysiologi och biokemi ).</p>
<p>En fördel med ett system av karaktären funktionskrav är att det tydliggör behovet av gedigen utbildning i djurs beteenden och behov hos dem som utövar tillsynen. Problem kan uppstå vid rättsliga bedömningar när jurister utan kunskap inom djurskyddsområdet ska tolka lagar och föreskrifter som bygger på funktionskrav. När dagens detaljstyrning av lagstiftningen avskaffas måste jurister, tjänstemän och andra beslutsfattare förstå hur den nya lagstiftningen ska tillämpas och tolkas. Det kan komma att behövas domstolar med speciell kompetens, alternativt utbildning av dem som ska arbeta med dessa frågor ( Hästnäringens Nationella Stiftelse ).</p>
<p>Ett mer flexibelt och målinriktad regelverk kräver ökade kunskaper forskning/utbildning och ökad kontroll på olika nivåer ( SLU Inst. anatomi, fysiologi och biokemi . För att lagstiftningen ska ha ett säkert stöd i vetenskap och beprövad erfarenhet krävs ökade forsknings- och dokumentationsinsatser inom området ( LST Hallands län ).</p>
<p>En annan viktig synpunkt är att en djurhållare med kommersiell djurhållning ska ha en basutbildning som är lämplig för ändamålet för att få driva sin verksamhet ( Statens veterinärmedicinska anstalt ).</p>
<p>De kommuner som har resurser och kompetens bör ha möjlighet att ansvara för den lokala djurskyddskontrollen. En delegeringsmöjlighet för länsstyrelserna bör alltså införas, för att skapa en mer flexibel och ändamålsenlig kontrollorganisation ( Djurens rätt ).</p>
<h2>3.2 Skapar behov av vägledning från Jordbruksverket</h2>
<p>Ett ramregelverk ger hög flexibilitet och öppnar upp för nya kreativa lösningar men utan detaljregler skapas ett stort behov av detaljerade vägledningar från den centrala myndigheten för att inte öppna upp för divergerande tolkningar och skiftande bedömningar över landet. ( LST Skåne län, LST Västerbotten, LST Södermanlands län ). En mer målstyrd djurskyddslagstiftning ställer mycket större krav på utarbetandet av vägledningar och handböcker för att säkerställa likriktade bedömningar över landet ( LST V. Götalands län ).</p>
<p>Om detaljeringsgraden i den samlade lagstiftningen minskas så innebär det att den normerande kontrollmyndigheten, Jordbruksverket, åtminstone måste ge ut tydliga vägledningar om hur enskilda bestämmelser ska tolkas för att säkerställa enhetlighet och hög kvalitet på bedömningar och utförandet av kontroller ( LST Kronobergs län ).</p>
<p>En konsekvens av en funktionsbaserad djurskyddslagstiftning torde vara att förvaltningsmyndigheten (Jordbruksverket) i större utsträckning kommer att behöva tolka vad lagstiftaren har haft för avsikt. Detta kan i sin tur leda till ökade diskussioner om vad som avses men även en bättre likformighet mellan olika nämnders bedömningar. Det är därför viktigt att lagstiftningen främjar en större harmonisering av de etiska nämndernas arbetssätt och förutsättningar än vad som är fallet i dag. Förankringsprocessen för framtagningen av nya funktionsbaserade lagtexter blir under alla omständigheter avgörande för att uppnå en praktiskt användbar djurskyddslagstiftning ( Karolinska Institutet ).</p>
<h2>3.3 Djurvälfärdsparametrar och andra objektiva mätmetoder</h2>
<p>En lösning skulle kunna vara att fastställa fler och bättre objektiva mätmetoder vad gäller djurens välbefinnande och ha som krav att dessa ska vara uppfyllda oavsett hur man har löst eventuella detaljfrågor i djurhållningen. Riskerna är bl.a. ökat utrymme för godtycke, sämre djurskydd, försvårning av bedömningen av eventuella brott mot djurskyddslagen( Agria Djurförsäkring ).</p>
<p>Om vetenskap och beprövad erfarenhet kan ta fram djuranpassade välfärdsparametrar, som dessutom är rättvisa även ur djurets synvinkel på individnivå, kommer en mer korrekt bedömning att kunna göras. Kan öka möjligheten att uppnå en relevant djurskyddsnivå som dessutom är anpassad till de enskilda djurens behov i ännu högre grad. Det kan dock finnas en ökad risk för godtycke ( Försvarsmakten ). ”Lättöverskådliga och lättbegripliga” djurvälfärdsparametrar behöver införas, i motsats till dagens lagstiftning och kontroll. Detta kan betyda att det både behövs att forskningsresurser riktas om och/eller forskningsresultat implementeras och tillämpas i praktiken. I dag tenderar bedömning/kontroll att baseras mer på resursbaserade mätningar/bedömningar än på utvärdering av djurvälfärd. Svårigheterna med djurbaserade mätningar är att de kan bli godtyckliga/variera mellan bedömare och därför behöver framgent lagstiftning mer peka mot djurvälfärd ( SLU, Nationellt centrum för djurvälfärd ).</p>
<p>En minskad detaljeringsgrad kan innebära svårigheter vid myndighetens kontroll och svårare för djurhållaren att veta hur han/hon ska leva upp till lagens krav. Kan också innebära en ökad spridning i tolkningen av lagstiftningen och olika bedömningar och skillnader i rättstillämpning mellan olika län. För att komma tillrätta med dessa problem krävs en ökad forskning och utbildning avseende djurbaserade välfärdsparametrar samt att förändringar genomförs stegvis, är väl genomtänkta och får ta tid ( LST i Gävleborgs län ).</p>
<p>De detaljföreskrifter som finns i dag inrymmer mycket vetenskap och beprövad erfarenhet och kan enkelt användas av alla aktörer. Samma nivå av djurskydd kan uppnås med mer funktionsinriktade krav om det finns användbara metoder för att mäta djurens välbefinnande så att man kan objektivt kontrollera och följa bestämmelserna. Sådana metoder saknas i dag och det kommer att ta tid att få fram sådana. Blir bedömningsgrunderna för funktionskrav för komplicerade kommer både lantbrukare, tillverkare och myndigheter att få svårt att bedöma olika lösningars djurvälfärds funktion vilket kan försämra djurskyddsnivån och ge spretigare krav i olika delar av landet. En mer målstyrd djurskyddslagstiftning ställer därför mycket större krav på utarbetandet av vägledningar och handböcker för att säkerställa likriktade bedömningar över landet ( LST V. Götalands län ).</p>
<p>Det finns tydliga problem med att inlemma produktionsmål och funktionskrav inom djurskyddslagen, eftersom detta till stor del kommer att röra sig om parametrar vars effekter kan vara svåra att definiera/bedöma på ett objektivt sätt En möjlig väg kan vara att experter och näring tillsammans försöker definiera ett antal parametrar som är bra respektive dåliga för djurskyddet. Inom den generella hälsokontrollen kan man då med ett poängsystem bedöma djurhållningen som sådan, såväl som den enskilda anläggningen. Om sådana system ska tillämpas är det viktigt att de utvärderas noga innan en generell tillämpning av dem sker. Likaså är det viktigt att bedömarna kalibreras så att de registrerar likadant. Kraven för dem som ska bedöma om djurens behov tillgodoses i kombination med en bra djurhållning kräver ständig utbildning. För att uppnå detta krävs bra underlag och tydliga nätverk, dvs. samarbete mellan olika yrkesgrupper och expertis ( Statens Veterinärmedicinska Anstalt ).</p>
<p>Det går inte att ersätta dagens resursbaserade lagstiftning med att använda välfärdsindikatorer som avläser utfallet av miljö och skötsel. Däremot kan de vara ett värdefullt komplement. Svenskt Sigill har i sin kvalitetsstandard för mjölkproduktion IP SIGILL Mjölk inkluderat djurvälfärdsindikatorer som ett värdefullt komplement för att kunna bättra bedöma djuromsorgen i besättningarna. Tanken är att djurvälfärdsindikatorer på motsvarande sätt ska införas i IP SIGILL Gris och Nöt ( Svenskt Sigill ).</p>
<p>Om man minskar detaljeringsgrad behövs det istället införas tydliga djurslagsdefinierade behov införas som baseras på forskning och beprövad erfarenhet inom området ( Yrkesföreningen Miljö och</p>
<p>Hälsa, SLU Institutionen för anatomi, fysiologi och biokemi, LST Västernorrlands län ) Om inte dessa blir tydliga finns riska att myndigheternas bedömningar blir olika och rättsäkerheten för den enskilde vara i fara  Yrkesföreningen Miljö och Hälsa, LST Västernorrlands län ).</p>
<p>Funktionskraven bör inte skrivas så att man vid kontrollen behöver stödja sig på djurbaserade parametrar som ännu inte finns utarbetade, som t.ex. de i forskningsprojektet ”Welfare quality” som omnämns i kommittédirektivet ( Smittskyddsinstitutet ).</p>
<h2>3.4 Förprövning och utökad prövningsverksamhet</h2>
<p>Om man frångår detaljreglering avseende tex. byggnaders utformning behöver man förstärka förprövningarna ( SLU, Nationellt centrum för djurvälfärd ).</p>
<p>Ett alternativ är att utveckla en utvidgad prövningsverksamhet enligt principen för ny teknikprövning. Verksamheten skulle stimulera kreativa praktiska lösningar, som avviker från gällande resursbaserade regelverk. Dessa utvärderas med hjälp av statligt stöd. I ett sådant system skulle de av Welfare Quality utvecklade djurvälfärdsindikatorerna kunna användas för utvärdering ( Djurskyddet Sverige ).</p>
<p>Förprövningens existens ställs särskilt på sin spets i samband med frågan om lagstiftningen ska bli mer flexibel och mindre detaljerad. Det blir inte så lätt att uppföra en byggnad eller utföra en förprövning om det inte finns några mått att gå på, varken för djurägaren eller länsstyrelsens förprövningsansvarige. En väl genomförd förprövning bidrar dessutom till att länsstyrelsens djurskyddshandläggare inte behöver kontrollera byggnadernas mått och inredning i så stor utsträckning vid sina kontroller ( LST Södermanlands län ).</p>
<p>Förprövningen är redskapet för att förhindra problem. Vid ökad flexibilitet uppstår svåra bedömningsfrågor i samband med godkännande av ny– och ombyggnation av djurstallar ( Djurskyddet Sverige ).</p>
<p>Ökad flexibilitet och målstyrning skulle kunna ge större utrymme för nya djurvänliga lösningar men förprövningen och kontrollen av efterlevnaden av lagstiftningen skulle försvåras. Det finns stor risk för olika tolkningar över hur exempelvis funktionskrav ska kunna uppnås ( Svenskt Sigill ).</p>
<p>Själva förprövningen bygger på att det finns ett regelverk att hänga upp t. ex ritningsgranskningen på som ingår i förprövningen. Inför t.ex. typgodkännande centralt som innebär en förenkling för myndigheten vid förprövning och kontroll samt förenkling och tydlighet för djurägare och tillverkare av produkter som då vet vad som gäller. Typgodkännande ger dessutom en möjlighet till enhetligare bedömning över landet ( Föreningen Sveriges Byggnadskonsulenter ).</p>
<p>Förprövningens existens ställs särskilt på sin spets i samband med frågan om lagstiftningen ska bli mer flexibel och mindre detaljerad. Det blir inte så lätt att uppföra en byggnad eller utföra en förprövning om det inte finns några mått att gå på, varken för djurägaren eller länsstyrelsens byggnadskonsulent. En väl genomförd förprövning bidrar dessutom till att länsstyrelsens djurskyddsinspektörer inte behöver kontrollera byggnadernas mått och inredning i så stor utsträckning vid sina kontroller utan kan fokusera på annat.</p>
<p>Det finns ingen anledning att minska detaljeringsnivån i lagstiftningen när det gäller nybyggnad eller ombyggnad. När det gäller ombyggnad bör dock viss flexibilitet kunna vara möjlig förutsatt att avvikelser från t.ex. måttrekommendationer kompenseras av andra kontrollerbara åtgärder, t.ex., i skötselavseende. Den totala belastningen på djurens hälsa och välfärd får inte minskas. När det gäller befintliga byggnader skulle man eventuellt kunna tänka sig att ha kompletterande riktlinjer till de detaljerade måttrekommendationerna. Riktlinjer som kan användas av djurägare som vill vara säkra på att de uppfyller lagstiftningen. Ett problem med detta kan dock vara att eftersom dessa riktlinjer endast är rekommendationer kommer det ändå bli tolkningsproblem i de fall någon inte lever upp till riktlinjerna och då en bedömning ändå måste göras om vederbörande lever upp till den mer allmänt hållna lagstiftningen eller inte ( SLU Inst. husdjurens miljö och hälsa ).</p>
<p>Om vi fortsatt ska ha krav på betesdrift i den svenska djurhållningen, måste vi kanske också ställa krav på hur stora enheterna får vara så att det går att lösa arealmässigt, men också ur miljöpåverkanssynpunkt. Betesdrift bör ingå i förprövningen ( SLU Lantbrukets byggnadsteknik ).</p>
<p>Dagen system med förprövning av stall och detaljreglering gör att entreprenörer som vill satsa eget kapital för att ta fram nya maskiner eller djurhållningssystem snabbt kan få en uppfattning om de nya produkterna kan komma att godkännas. När detaljeringsgraden sänks lämnas ett större utrymme för godtycke som i detta fall kan påverka entreprenörer eller organisationer negativt i den meningen att de inte vill satsa på nydanade utvecklingsprojekt som skulle kunna gagna djurvälfärden. Vi ser att det med nya funktionskrav kommer att finnas ett behov från företagare och hästorganisationer att föra en dialog med ansvarig myndighet för att få råd ( Hästnäringens Nationella Stiftelse ).</p>
<h2>3.5 Egenkontroll och kontrollprogram</h2>
<p>En möjlighet är att lägga ökad vikt vid egenkontrollprogram och branschstyrda certifieringar baserade på egna standarder. Tänkbara problem med en sådan hantering är att dessa lösningar främst attraherar de djurägare som vet att de har en god djurhållning och att man därför inte når de besättningar där problemen är som störst, och där behovet av stöd är som mest omfattande. Ett annat problem är transparensen och rättssäkerheten, eftersom privata initiativ inte har samma krav på öppenhet och överklagningsmöjligheter som inom det offentliga systemet. En ökad förekomst av olika branschkontroller och certifieringssystem riskerar också att leda till ett ökat antal kontrollbesök på gårdarna eller i annan djurhållning, vilket knappast är något som bör eftersträvas ( Sveriges Veterinärförbund ).</p>
<p>Integrering med fungerande egenkontroll bör övervägas där dock möjligheter till sanktioner bör bibehållas när gränsen för intentionen i djurskyddet klart överskridits. Svårigheten ligger i att klart definiera och kommunicera till såväl ägare av avelsdjur som till dem som har uppgiften att bedöma och värdera avelsdjurens kvalitet när denna gräns har överskridits ( SLU:s kommitté för smådjur ).</p>
<p>En lösning eller ett komplement till kravet på kontroll i lagstiftningen skulle kunna vara att man utvecklar fler kontrollprogram (t.ex. som Svensk Fågels) och branschstyrda certifieringar/kontroller (t.ex. som Arlagården, IP Sigill, SKKs kennelkonsulenter m.fl.). Branschen utför och administrerar redan i dag en hel del kontroller som ligger utanför den offentliga djurskyddskontrollen. Kan dock leda till ännu fler kontroller på gårdarna och att de enskilda djurhållarna får många kontroller är något som redan i dag kritiseras. Det man då skulle behöva titta på är om en samordning är möjlig av de olika kontrollerna så att den enskilde djurhållaren inte får så många enskilda kontroller.</p>
<p>Enligt artikel 5 Europaparlamentets och rådets förordning (EG) nr 882/2004 av den 29 april 2004 om offentlig kontroll för att säkerställa kontrollen av efterlevnaden av foder- och livsmedelslagstiftningen samt bestämmelserna om djurhälsa och djurskydd så är det tillåtet för den behöriga myndigheten att delegera särskilda uppgifter i den offentliga kontrollen till särskilda kontrollorgan. Det är dock inte möjligt för den behöriga myndigheten att delegera de åtgärdskrav som krävs vid bristande efterlevnad (artikel 54). Det ställs även krav på att kontrollorganet bl.a. ska vara ackrediterat, opartiskt och ha tillräckligt med sakkunskaper. Detta innebär att kontrollorganet ska vara en oberoende tredje part. Detta medför att en branschorganisation först kan ersätta den offentliga kontrollen om den utför sina kontroller i egenskap av ackrediterade kontrollorgan. Om brister upptäcks får de inte själva kräva åtgärder utan dessa måste överlämnas till länsstyrelsen som är den myndighet som är behörig att kräva åtgärder.</p>
<p>Den offentliga djurskyddskontrollen ska i dag enligt artikel 3 förordning (EG) nr 882/2004 genomföra riskbaserade kontroller. I denna riskbasering är det lämpligt att ta hänsyn till branschens kontroller som då kan medge ett längre kontrollintervall för djurhållarna. Dvs. att dessa branschegna kontroller inte ersätter den offentliga kontrollen men kompletterar den. Den förebyggande offentliga kontrollen sker i dag med tämligen långa intervaller. Enligt Jordbruksverkets kontrollstatistik från 2008 kontrollerades 19 procent av de kända kontrollobjekten. Detta innebar en kontrollfrekvens på vart 5:e år. Med tanke på länsstyrelsens alarm om att de enbart hinner med anmälningsärenden är det troligt att denna kontrollfrekvens för 2009 innebär ännu längre kontrollintervall. Med tanke på detta så kan de branschegna kontrollerna, som ofta utförs med tätare intervall, säkerställa att djurhållningarna sköts på ett tillfredsställande sätt.</p>
<p>Att betänka i sammanhanget är även att branschens organisationer inte är förvaltningsmyndigheter vilket innebär att de inte omfattas av förvaltningslagen (1986:223) som t.ex. reglerar att kontrollmyndigheten ska ha en serviceskyldighet och vara opartiska (icke-jäv). Förvaltningslagen medger även den enskilde djurhållaren som utsätts för myndighetsutövning rätt att ta del av uppgifter, rätt att få beslut motiverade och rätt att få sin sak omprövad eller rätt att överklaga myndighetens beslut. Som förvaltningsmyndighet är du även skyldig att följa den s.k. offentlighetsprincipen som ligger till grund för en öppenhet gentemot medborgarna ( SLU Inst. husdjurens miljö och hälsa ).</p>
<p>Dagens detaljerade resurskrav skulle i många fall behöva kompletteras med fler mål- och funktionsinriktade bestämmelser, så att det blir tydligt att åtgärder måste vidtas om djuren visar symtom på brister i miljön eller skötseln, trots att resurskraven är uppfyllda. En mer flexibel och målinriktad lagstiftning skulle dock innebära att det, åtminstone i kommersiell djurhållning, bör ställas höga krav på en systematisk egenkontroll. Enligt Länsstyrelsens uppfattning finns i dag inte inom någon bransch fungerande egenkontrollsystem gällande djurskydd ( LST Hallands län ).</p>
<p>Branschstyrda kontrollprogram kan underlätta den offentliga kontrollen genom att dessa kontrollprogram kan vägas in i den riskvärdering som ska göras enligt kontrollförordningen ( EG nr 882/2004). Enligt artikel 5 i denna förordning är det tillåtet för den behöriga myndigheten att delegera särskilda uppgifter i den offentliga kontrollen till särskilda kontrollorgan. Det är dock inte möjligt för den behöriga myndigheten att delegera de åtgärdskrav som krävs vid bristande efterlevnad (artikel 54). Det ställs även krav på att kontrollorganet bl.a. ska vara ackrediterat, opartiskt och ha tillräcklig sakkunskap. Detta innebär att kontrollorganet ska vara en oberoende tredje part. Om brister upptäcks får de inte själva kräva åtgärder utan dessa måste överlämnas till kontrollmyndigheten (länsstyrelsen). Vid en riskvärdering kan länsstyrelsen ta hänsyn till branschens kontroller som då kan medföra längre kontrollintervall för djurhållarna. Dessa branschstyrda kontroller kan inte ersätta den offentliga kontrollen men kan komplettera denna. Att betänka i sammanhanget är även att branschens organisationer inte är förvaltningsmyndigheter vilket innebär att de inte omfattas av förvaltningslagen (1986:223) som t.ex. reglerar att kontrollmyndigheten ska ha en serviceskyldighet och vara opartiska. Förvaltningslagen medger även att den enskilde djurhållaren som utsätts för myndighetsutövning har rätt att ta del av uppgifter, rätt att få beslut motiverade och rätt att få sin sak omprövad eller rätt att överklaga myndighetens beslut. En förvaltningsmyndighet är även skyldig att följa den s.k. offentlighetsprincipen som ligger till grund för en öppenhet gentemot medborgarna ( LST Södermanlands län ).</p>
<p>En möjlig lösning om man vill uppnå en mer flexibel djurskyddskontroll kan vara att ha en detaljeringsgrad på ungefär samma nivå som i dag, men att avsteg från regelverket ska kunna göras i vissa fall, under förutsättningen att djurägaren kan visa att djurhållningen fungerar tillfredsställande trots dessa avsteg från bestämmelserna. Hur detta ska kunna visas behöver naturligtvis utredas men möjliga indikatorer kan exempelvis vara hull, att djuren uppvisar ett normalt beteende och är rena, att det finns ändamålsenliga skötselrutiner mm. ( LST Uppsala län ).</p>
<p>Största risken som vi ser det är en ökad möjlighet till tolkningar, myndigheten på ett viss, djurägaren på ett annat och djurrättsaktivister har en tredje tolkning, vem har rätt? Ska alla dessa fall upp i domstol? Öppna upp för mer lokala anpassningar, eventuellt i samarbete med besättningsveterinär eller liknande ( Svenska Klövvårdsföreningen ).</p>
<h2>3.6 Strukturen i lagstiftningen kan förbättras</h2>
<p>För att få den mer målinriktad men med bibehållen djurskyddsnivå krävs tydlighet i lagstiftningen och en logisk koppling mellan lag, förordning och tillämpningsföreskrifter. I dag är denna koppling inte helt logisk i alla avseende, det finns t.ex. föreskrifter i djurskyddslagen som borde regleras i djurskyddsförordningen eller i Jordbruksverkets föreskrifter. Ett exempel är 6 § djurskyddslagen som anger att ett djur inte får hållas bundna på ett plågsamt sätt. Att binda ett djur på ett plågsamt sätt innebär ett lidande för djuret, vilket djuret ska skyddas från enligt 2 § samma lag. En sådan föreskrift om den anses motiverad borde därför hellre regleras i djurskyddsförordningen. Hur ett djur får (eller inte får) bindas bör sedermera regleras i Jordbruksverkets föreskrifter, vilket för övrigt också har skett ( Föreningen Sveriges Byggnadskonsulenter ).</p>
<p>Den del detaljer i lagen skulle med fördel skulle kunna förläggas till förordningen, och en del regleringar i förordningen kunde bättre regleras i den centrala djurskyddsmyndighetens föreskrifter ( LST Ö. Götaland ).</p>
<p>Dagens djurskyddslagstiftning upplevs som otydlig och fragmenterad. För ökad flexibilitet och målinriktning föreslås en indelning av lagstiftningen i djurens användningsområden ( Karolinska institutet ).</p>
<p>Djurskyddslagstiftning har olika detaljeringsnivåer i en och samma rättsakt vilket försvårar möjligheten att hitta regleringen ( LST Västerbotten ).</p>
<p>Djurskyddslagen är inte tillräckligt bred och målinriktad. I möjligaste mån bör olika djurslag eller djurkategorier behandlas i förordningen och inte i lagen ( Smittskyddsinstitutet ).</p>
<p>Ett av problemen är att det blandas regler med och utan straffsanktionering. Flera regler är detaljrika och kan även uppfattas som allmänna råd vilket möjliggör förenkling och en mer överskådlig framtida lagstiftning ( Svenska Musföreningen ).</p>
<p>Djurskyddslagen är svåröverskådlig bl.a. för att straffsanktionerade bestämmelser blandas med bestämmelser som inte är straffsanktionerade och att det finns bestämmelser i djurskyddsförordningen som inte har någon direkt koppling till djurskyddsbestämmelser i vissa fall överlappar varandra och straffsanktionerar samma företeelse. Bara genom att omstrukturera djurskyddslagen och djurskyddsförordningen och ta bort bestämmelser som inte kan förväntas ha någon faktisk påverkan på djurskyddet eller lagföringen, skulle man uppnå en modernare, mindre detaljerad och mer lättöverskådlig lagstiftning ( Rikspolisstyrelsen ).</p>
<h2>3.7 Branschriktlinjer</h2>
<p>Även branschriktlinjer i likhet med vad som upprättats inom livsmedelsområdet skulle kunna underlätta för både kontrollpersonal och djurhållare vad gäller bedömningar. Erfarenhet från livsmedelskontrollen visar dock att det kan vara problem att förankra branschriktlinjer i djurhållarleden och för vissa djurhållningsgrupper är detta inte möjligt då de saknar branschorganisation ( Länsstyrelsen Västerbotten ).</p>
<h2>3.8 Inför sanktionsavgifter</h2>
<p>De problem som tas upp i kommittédirektivet när det gäller straffbestämmelserna skulle delvis kanske kunna lösas genom att man på djurskyddsområdet inför motsvarande sanktionsavgifter som finns på skatteområdet (skattetillägg) och på miljöområdet (miljösanktionsavgifter). Mindre allvarliga överträdelser av sådana djurskyddsbestämmelser som i direktivet beskrivs som resurskrav, som är lätt konstaterbara och som inte kräver någon juridisk bedömning, skulle kunna beivras med en administrativ ”djurskyddsavgift” som tillsynsmyndigheten utfärdar. På miljöbrottsområdet och skatteområdet har införandet av sanktionsavgifter inneburit positiva effekter ( Rikspolisstyrelsen ).</p>
<h2>3.9 Mer detaljerade rekommendationer/riktlinjer</h2>
<p>En tänkbar lösning är att kombinera en mindre detaljerad lagstiftningen med mer detaljerade rekommendationer/riktlinjer som kan användas av de djurägare som vill vara säkra på att göra rätt, men där djurägare har rätten att använda andra metoder etc. så länge man inte bryter mot själva lagstiftningen. Denna typ av upplägg finns i vissa länder i dag för delar av regelverket ( Sveriges Veterinärförbund ).</p>
<h2>3.10 Verksamhetsutövaren ansvaret att visa att det system som valts är tillfyllest</h2>
<p>I livsmedelslagstiftningen bär verksamhetsutövaren ansvaret att visa att det system som valts är tillfyllest, vilket många gånger kan vara svårt för en enskild djurhållare. Nackdelarna är att det kan göras skiftande bedömningar över landet, något som går stick i stäv med kontrollförordningens (882/2004 (EG)) krav på likriktning av kontrollen. Det kan även komma att medföra att djurhållare har svårt att veta att de uppfyller lagstiftningens krav ( LST Västerbotten ).</p>
<h2>3.11 Inte rimligt att konsumenter ska ta ett kraftigt ökat ansvar för ett acceptabelt djurskydd</h2>
<p>En minskad detaljeringsgrad i svensk djurskyddslagstiftning och en harmonisering till EU:s miniminivå skulle kraftigt försämra svenskt djurskydd. Detta ifrågasätts av Sveriges Konsumenter och dess medlemsorganisationer. Det är inte rimligt att konsumenter och marknad ska ta ett kraftigt ökat ansvar för att främja ett acceptabelt djurskydd för alla livsmedelsproducerande djur i Sverige. Att hänvisa till konsumentmakten, att konsumenten i butiken ska välja mellan köttprodukter från djur som mår bra och djur som mår dåligt är orimligt. De flesta konsumenter förväntar sig att samhället fastställer en rimlig basnivå för hur djuren ska skötas och att samhället tillhandahåller en fungerande kontroll av att reglerna efterlevs. En fungerande ursprungsmärkning för alla animalieprodukter skulle ge svenska konsumenter en möjlighet att göra medvetna val. Minskar samhällelig reglering skulle sannolikt frivilliga tredjepartscertifierade kvalitetssäkringssystem öka. Handel och industri skulle kunna också utveckla egna standarder med djuromsorgskrav, första- och andrapartscertifierade. För konsumenterna skulle detta i och för sig innebära ökad valfrihet av produkter, men det finns också stora risker för att mängden av nya märkningar, utfästelser och ”certifieringar” både förvirrar och vilseleder. Dessutom skulle prisskillnaderna öka på marknaden, vilket skulle innebära att konsumenternas intresse och betalningsvilja i ökad omfattning skulle styra djurvälfärden för svenska djur. Konsumenter med låg betalningsförmåga kan få begränsad möjlighet att välja en acceptabel djurskyddsnivå ( Sveriges Konsumenter, Svenskt Sigill ).</p>
<h2>3.12 Mindre avvikelser även för andra djur än lantbruksdjur</h2>
<p>Vi anser att dagens starka fokusering på mått bör ändras så att man även ser till vad som faktiskt finns inom dessa mått. Måttkrav behövs säkert även i framtiden men de bör prioriteras ner något. Ett bra exempel på en framkomlig väg finns i L 100, det finns måttkrav men det kan accepteras avvikelser från dessa under vissa förutsättningar. Liknande lösningar bör tillämpas även för andra djurslag ( Tropikföreningen Amazonas ).</p>
<h2>3.13 Gör lagen lättfattlig och tydlig</h2>
<p>Enligt kommittédirektivet ska djurskyddslagen bli förenklad, flexibel och målinriktad. Detta är fullt möjligt om den skrivs på ett lättfattligt sätt så att inte tolkningen ger möjlighet till skilda åsiktsriktningar ( Föreningarna Djurens Vänners Riksorganisation ).</p>
<p>Lösningen är raka och tydliga regler som alla förstår. Helst bör zoobranchen hjälpa till att utforma regelverket för det är de som är experter och kan sina djur ( Tropikhuset ).</p>
<p>Det torde vara omöjligt att sammanföra allt som gäller djurskydd i en enda lag då ämnet är stort och omfattar många områden. Det går dock att städa och förenkla nuvarande lagstiftning så den blir mer lättbegriplig och tolkningsbar. Själva lagtexten bör vara enkel och konkret och applicerbar på alla djurslag vad avser definition av generellt djurskydd och påföljder. Vad det gäller detaljer för varje djurslag och specifika situationen bör detta definieras i bilagor till lagen och/eller riktlinjer eftersom själva djurskyddslagen blir alltför omfattande annars. Dessutom torde det vara lättare att komplettera och uppdatera en bilaga eller en riktlinje än själva lagtexten. Det bör vara väl definierat för vilket område bilagan/riktlinjen avser så att det är lätt att hitta vad gäller ens eget djur ( Svenska Gerbilföreningen ).</p>
<p>Behovet att förenkla nuvarande lagstiftning finns men det får inte försämra nuvarande djurskydd. Kanske vore enklare om djurindelningarna görs tydligare och det står vilka regler som gäller vid varje djurslag ( Svenska Marsvinsföreningen ).</p>
<h2>3.14 Förenklingen ska leda till att skillnaderna mellan nämnderna minskas</h2>
<p>En förenklad lagstiftning avseende den djurförsöksetiska prövningen bör leda till att skillnaderna i ”praxis” mellan de olika djurförsöksetiska nämnderna minimeras. En förenklad lagstiftning bör vara kopplad till tydliga instruktioner från Jordbruksveket och till ett förbättrat ”samarbete” mellan de olika nämnderna i landet ( Umeå djurförsöksetiska nämnd ).</p>
<h2>3.15 Myndigheter, föreningar eller organisationer utformar egna regelverk</h2>
<p>Man skulle kunna undvika problemet med olämpliga tolkningar av en flexibel och målinriktad lagstiftning genom att tolkningen görs av personer med kompetens. Alla organisationer som har med djur att göra bör uppmuntras/tvingas att göra egna lokala tolkningar av lagen som tydligt anger för medlemmar/utövare hur lagen ska tolkas inom just deras område. Minskad detaljeringsgrad borde fungera om man gav mandat åt underordnade myndigheter, föreningar eller organisationer, som har med djur att göra att utforma egna regelverk som ska utformas i enlighet med lagstiftarens idé och som ska precisera förhållandena för just den organisationens verksamhet. Detta regelverk bör förstås granskas av någon behörig och kompetent person, ex djurskyddsinspektör, veterinär eller dylikt och om det bedöms uppfylla det djurskydd som lagstiftaren kräver ska organisationen få förtroendet att sköta kontrollen av sina utövare. Lagstiftaren ska förstås förbehålla sig rätten att inspektera verksamheten med mer eller mindre jämna mellanrum beroende på hur man bedömer risken för överträdelser inom just den verksamheten. Förtroendet att övervaka sitt eget djurskydd bör komma med vissa förpliktelser och vårdas ömt ( Svensk Hundkapplöpning ).</p>
<h2>3.16 Stödjer ambitionen men svårt att genomföra</h2>
<p>Ett antal instanser ställer sig bakom ambitionen att minska detaljeringsgraden och öka inriktning mot flexibilitet och målstyrning, men bara under förutsättningen att man kan säkerställa djurens välfärd ( Sveriges Konsumenter Djurskyddet Sverige, LST Västernorrlands län, Svenskt Sigill, Yrkesföreningen Miljö och Hälsa )och att detaljeringsgraden inte minskas på ett sådant sätt att gällande viktiga minimikrav ersätts av skönsmässiga bedömningar som kan äventyra djurens välbefinnande och hälsa ( LST Stockholms län ).</p>
<p>I princip bra med mindre detaljstyrning och mer målstyrning men det är osäkert hur en sådan lag ska kunna fungerar. Risken finns att man inte kommer att få samma effekt som dagens lagstiftning. Skillnaden mellan målstyrd lagstiftning och den nuvarande detaljerade lagstiftningen måst exemplifieras och väl analyseras och riskvärderas. Det krävs juridisk expertis för att man verkligen ska förstå vad en övergång till målstyrd lag kan innebära och hur en sådan lag ska utformas ( SLU Inst. för husdjurens utfodring och vård ).</p>
<p>SMI  stödjer ambitionen att ha en bred, flexibel och målinriktad lagstiftning som ger förvaltningsmyndigheten möjlighet att anpassa resurskraven efter olika djurslag och främja en god djurhållning baserad på kunskap och erfarenhet. EU-direktivet om skydd av försöksdjur motverkar dock denna ambition då den innebär att detaljerade resurskrav kommer att infogas redan på EUdirektivnivå. Det kan i viss mån finnas en risk för att allmänhetens förtroende för lagstiftningen rubbas. Detta kan dock förebyggas genom att satsa på fler och bättre utbildade djurskyddsinspektörer ( Smittskyddsinstitutet ).</p>
<h2>4.Övriga kommentarer</h2>
<h2>4.1 Regeltekniska aspekter från Uppsala universitet</h2>
<p>Direktiven efterfrågar en moderniserad, förenklad och mer flexibel och målinriktad lagstiftning, dock med minst samma djurskyddsnivå som i dag. Det framgår, att nuvarande detaljeringsgrad anses för hög och att ett av syftena med utredningen är att skapa enklare regler för företagare och att sänka deras kostnader. Utredningens fråga är om här finns problem/motsättningar.</p>
<p>En första motsättning som kan påpekas är, att ambitionen förefaller lägre ställd vad gäller nivån på djurskyddet än ifråga om företagarintresset. Det är förbättringar för företagarna som i första hand eftersträvas, utan sänkning av djurskyddsnivån visserligen, men det kan anses anmärkningsvärt, att det inte är ambitionshöjningar ifråga om lagens egentliga skyddsintresse som styr arbetet när lagen ska göras om. Därmed inte sagt att det ligger något egenvärde i ett komplicerat regelverk. Nuvarande regelsystem bör gås igenom både i sak och vad gäller formen, regeltekniken bör självklart kritiskt granskas och förbättringar sökas, men så bör i första hand ske med utgångspunkt i vad lagens egentliga skyddsintresse, djurskyddet, kräver i form av detaljreglering, kontrollsystem m.m. för att säkerställa efterlevnaden av skyddsreglerna. Härvid ska givetvis även eftersträvas ett regeltekniskt välgjort och lättbegripligt system som inte onödigtvis belastar djurhållarna vad gäller administrativa krav mm.</p>
<p>Dock bör det anmärkas, att det knappast är i den gällande djurskyddslagen (1988:534, DL), eller ens i djurskyddsförordningen (1988:539, DF), som detaljeringsgraden kan sägas vara särskilt framträdande. Vi har redan nu en ramlagstiftning, låt vara, att konkreta problem och den allmänna debatten nödvändiggjort en efter hand något ökad detaljeringsgrad i DF. Snarare kan iakttagelsen beträffande detaljeringsgraden gälla de myndighetsföreskrifter som meddelats efter normgivningsbemyndigande.</p>
<p>Vid åtminstone två tillfällen har bl. a. djurskyddets regelsystem analyserats på initiativ av dåvarande Riksdagens revisorer (Riksdagen och normgivningsprocessen (förs. 1991/92:19) och Ordning på rätten (rapport 2003/03:12). Behovet av uppföljning från riksdagens sida av normgivningsbemyndiganden har därvid behandlats utförligt av revisorerna bl.a. på den grunden, att föreskriftsmängden från myndighetsnivån framstått som påfallande stor på bl.a. djurskyddsområdet. Någon granskning i sak vad gällde regelinnehållet gjordes dock inte.</p>
<p>Kort kan här några punkter från granskningen återges: År 1991 innehöll DL 39 st. paragrafer medan myndighetsföreskrifterna på området omfattade mer än 200 st. paragrafer, år 2002 var antalet paragrafer i DL 40 medan myndighetsparagraferna stigit till c:a 600 st. (underlagsrapport 2 till 1991 års granskning och underlagsrapport 2 till 2002 års granskning, författade av Ulla Björkman). I granskningen uppmärksammades, att redan lagrådet hade kritiserat förslaget till djurskyddslag för dess utpräglade ramlagskaraktär med program- eller målsättningsstadganden, som gjorde det svårt att överblicka konsekvenserna av lagen (prop. 1987/88:93 s. 74). Också JO:s kritik (JO 1990/91 s. 264) av dåvarande lantbruksstyrelsens föreskrifter (LSFS 1989:20) om pälsdjursuppfödning, särskilt burhållning av räv, behandlades. Föreskrifterna, som tillkommit efter en avvägning mellan å ena sidan djurskyddsintresset och å andra sidan ekonomiska och produktionstekniska faktorer, kritiserades hårt av JO, som påtalade att det därigenom skett en intresseavvägning som saknade stöd i lagtexten.</p>
<p>De rättsliga frågorna kring ramlagar och normgivningsmaktens delegering har behandlats i den juridiska doktrinen inte minst av Håkan Strömberg (Normgivningsmakten enligt 1974 års regeringsform, 3:e uppl. 1999, Juristförlaget i Lund) och senast av Fredrik Sterzel i ett par artiklar i samlingsverket Författning i utveckling (2009, Iustus).</p>
<p>Vad allmänt gäller avvägningen mellan normnivåerna kan anses, att valet inte alltid är enkelt. Å ena sidan finns det nackdelar med alltför mycket detaljregler på en normnivå där det innebär en komplicerad procedur att företa nödvändiga justeringar, som kan påkallas av ändrade förhållanden på sakområdet. Å andra sidan befinner sig den normnivå där ändringar kan ske snabbt emellanåt alltför nära de ekonomiska intressenterna på sakområdet, vilket JO-fallet med reglerna för rävburar utgör exempel på. En viktning mellan regelnivåerna där den överordnade normen anger principerna snarare än detaljerna medan den lägre nivån ger de mer handfasta reglerna för den dagliga verksamheten är nog den enda praktiskt möjliga lösningen när det behövs skyddsregler som anger konkreta krav. Den enskilde djurhållaren besväras möjligen mindre av om den totala mängden detaljregler är stort, eftersom reglerna är uppdelade på djurslag och mängden per djurhållare och djurslag ändå blir överblickbar. Kvaliteten på djurskyddet torde främjas bäst genom att viss minimistandard inte är förhandlingsbar. Både djurhållare och tillsynsmyndigheter är betjänta av tydliga kravregler för att inte hamna i låsta förhandlingspositioner gentemot varandra.</p>
<p>Det viktiga är, att inte den lägre normnivån lever ett helt eget liv utan kontakt med de överordnade principerna. Detta är närmast en fråga om återkoppling till och uppföljning från den delegerande nivån, som framhölls av dåv. Riksdagens revisorer. De nya delegeringsregler som förslagen till ändringar i 8 kap. regeringsformen innebär enligt prop. 2009/10:80 förtydligar i förslagets 8 kap. 12§ att myndighetsföreskrifter som meddelats efter bemyndigande ska underställas regeringen om regeringen så begär.</p>
<p>Vad gäller önskemålet att väga in näringens krav på ökad flexibilitet och lägre omkostnader i regelsystemet bör utredningen ta i beaktande, att den typen av krav ofta tillgodoses på det egentliga skyddsintressets bekostnad. Vinterns mediedebatter om standarden på svinuppfödningen i ett jämförande EU-perspektiv talar nog ett tydligt språk; god djurstandard är inte gratis och konkurrensen på köttmarknaden är hård. Näringen vill ha flexiblare regler, men om det innebär att det kommer att saknas tydliga, i tillsynen enkelt kontrollerbara krav på t.ex. utrymme för djuren och förvaringsförhållanden, utfordring m.m. är risken att varje krav på en uppfödare kommer att dras i långbänk genom överklaganden, i sig kostsamma, alltmedan standarden för djuren förblir låg.</p>
<p>Redan utan särskilda avvägningskrav gäller en generell proportionalitetsprincip i förvaltningsrätten för tillämpningen av regler som ställer krav på enskilda. Skulle därtill näringsintresset anges som en specifik avvägningsfaktor i DL för djurskyddsnivån uppstår en obalans. Miljölagstiftningen kan här studeras som jämförelse. Ett fullgott skydd för den yttre miljön kan så gott som aldrig uppnås eftersom en avvägning av nytta mot kostnader alltid ska göras (2 kap. 7§ miljöbalken). Denna avvägning brukar dessutom kräva åtskilligt av utredande och argumenterande under ärendehandläggningen, vilket varken förenklar eller förbilligar hanteringen. Nu kan invändas, att risken för motsvarande processande kanske inte är så framträdande när det gäller djurskyddsärenden eftersom det saknas motsvarighet till de intressenter som kan driva miljöfrågor som motparter, på sätt som grannar eller miljöorganisationer kan göra i förhållande till en tilltänkt miljöfarlig verksamhet. Men det är just den svaga punkten; djurskyddet står ensamt, utan kapabla väktare utöver myndigheterna. Djurskyddsmyndigheten ska tillvarata det allmänna intresse som djurskyddet representerar men om näringens intresse också ska vägas in som självständig faktor saknas en djurskyddspart i sammanhanget. Risken att djurskyddet försvagas blir då påfallande.</p>
<h2>4.2 Erfarenheter från Livsmedelverket</h2>
<p>Livsmedelsverkets svar finns infogat i Lagstiftningens detaljeringsgrad och struktur.</p>
<p>Enheten för idisslare och gris</p>
<p>Gunnar Palmqvist</p>
<h2>En jämförelse mellan svenska djurskyddsbestämmelser och EU-direktiven avseende hållande och skötsel av lantbrukets djur. Nationella bestämmelser: Statens jordbruksverks föreskrifter och allmänna råd (SJVFS 2010:15) om djurhållning inom lantbruket m.m. AD = RÅDETS DIREKTIV 98/58/EG av den 20 juli 1998 om skydd för animalieproduktionens djur GD = RÅDETS DIREKTIV 2008/120/EG av den 18 december 2008 om fastställande av lägsta djurskyddskrav vid svinhållning KD = RÅDETS DIREKTIV 2008/119/EG av den 18 december 2008 om fastställande av lägsta djurskyddskrav för kalvar SD = RÅDETS DIREKTIV 2007/43/EG av den 28 juni 2007 om fastställande av minimiregler för skydd av slaktkycklingar VD = RÅDETS DIREKTIV 1999/74/EG av den 19 juli 1999 om att fastställa miniminormer för skyddet av värphöns</h2>
<p>Tips för läsaren:</p>
<p>Skriv ut denna förstasida med förklaringar i f ä r g  vid läsning av dokumentet. (Det underlättar betydligt).</p>
<h2>Analys av svenska djurskyddsföreskrifter och EU-direktiv</h2>
<h2>1 KAP. GEMENSAMMA BESTÄMMELSER</h2>
<h2>Inledande bestämmelser</h2>
<h2>1 § Grundläggande bestämmelser om hur djur ska hållas och skötas finns i djurskyddslagen (1988:534) och djurskyddsförordningen (1988:539).</h2>
<h2>2 § Dessa föreskrifter och allmänna råd innehåller bestämmelser om djurhållning inom lantbruket m.m. Bestämmelserna omfattar djurslagen nötkreatur, gris, får, get, fjäderfä utom strutsfåglar, samt pälsdjur.</h2>
<h2>3 § Djur får hållas och skötas på annat sätt än vad som anges i dessa föreskrifter om en veterinär av veterinärmedicinska skäl har ordinerat detta. Definitioner</h2>
<p>4 § Ord eller uttryck som används i denna författning har följande betydelse: allmänna råd:  definieras i 1 § författningssamlingsförordningen (1976:725) som</p>
<h2>sådana generella rekommendationer om tillämpningen av en författning som anger hur någon kan eller bör handla i ett visst hänseende,</h2>
<p>amko:  ko som ger di till kalvar som inte är hennes egen avkomma, daglig dödlighet (%) : antalet slaktkycklingar som har dött i en stallavdelning samma dag, inklusive sådana som har avlivats på grund av sjukdom eller av andra skäl, dividerat med totala antalet slaktkycklingar i stallavdelningen den aktuella dagen, multiplicerat med 100 . dBA:  enhet för mätning av bl.a. ljudnivå (ljudtrycksnivå). "A" anger att det ingående ljudet vägts över det standardiserade A-filtret före nivåangivelsen. dBskalan är logaritmisk. En ökning eller minskning av ljudnivån med 10 dBA uppfattas av det mänskliga örat som en fördubbling respektive halvering av ljudet, djurhållare:  fysiska eller juridiska personer som enligt avtal eller lag ansvarar för eller handhar djur, oavsett om detta sker stadigvarande eller tillfälligt,</p>
<p>Kommentar:  Begreppet definieras i SD (Artikel 2 pkt 1b) dräktighetsperiod:  begreppet används för suggor och gyltor och avser tiden från fyra veckor efter betäckning till en vecka före beräknad grisning, dränerande golv:  ett samlingsbegrepp för genomsläppliga golv. Gödseldränerande golv är golv som är konstruerade för att släppa igenom träck, urin och i viss mån strömedel till ett underliggande utrymme. Urindränerande golv är golv som är konstruerade för att enbart släppa igenom urin och annan vätska, foderliggbås:  bås som är både utfodringsplats och liggplats för lösgående djur, forcerad ventilation:  ventilationsflöden som överstiger det dimensionerade</p>
<h2>maxventilationsflödet i ett slaktgrisstall enligt Svensk Standard (SS 95 10 51). För</h2>
<h2>Analys av svenska djurskyddsföreskrifter och EU-direktiv</h2>
<h2>slaktkycklingstallar avses ventilationsflöden som överstiger 75 procent av maxventilationsflödet,</h2>
<p>fångbås:  bås där nötkreatur står uppstallade på båsplatsen med fångbåge eller fånggrind. Båsplatsen är djurens utfodrings- och liggplats. Systemet innebär att djuren kan släppas lösa; mjölkkorna framför allt i samband med mjölkningen, gödseldeflektor:  utrustning i vissa hönsburar. En från fodertrågets bakkant utstickande plåt som har till syfte att skydda äggen mot bl. a. nedsmutsning och hackning samt att förhindra rymning och gödselnedfall i underliggande burvånings fodertråg, gödseldränerande golv: se dränerande golv, hårdgjord yta:  ytan anses vara hårdgjord om den består av betong, asfalt eller annat likvärdigt material, kalv:  ett nötkreatur som är högst sex månader gammalt,</p>
<p>Kommentar:  Begreppet definieras i KD (Artikel 2 pkt 1. kalvgömma:  ett avskilt utrymme som bara kalvarna har tillträde till i lösdriftsstallar för am- eller dikor. Kalvgömman byggs vanligen upp i samband med kalvningen med flyttbara boxväggar eller dyl., kalvningsbox:  en box som enbart är avsedd att användas för kor eller kvigor när de ska kalva och fram till några dagar efter kalvningen. En kalvningsbox kan vara utformad som en ensambox avsedd för en ko eller kviga eller som en gruppbox avsedd för flera kor eller kvigor. En kalvningsbox kan vara byggd som permanent box eller byggas upp med flyttbara boxväggar eller dyl. inför kalvning, killningsbox:  en box som enbart är avsedd att användas för getter när de ska killa och fram till några dagar efter killning. Killningsboxar byggs vanligen upp i gemensamboxen med flyttbara boxväggar eller dyl. inför killning, kontinuerlig uppfödning:  hållande av, i normalfallet, djur av olika åldrar i stall eller stallavdelning. Insättning av nya djur sker efterhand, kontrollprogram:  ett program som tagits fram i syfte att säkra en god djuromsorg och som är godkänt av Jordbruksverket, samt är knutet till en bestämmelse i denna författning, konventionell uppfödning i grisningsbox: suggan hålls lösgående tillsammans med smågrisarna i en box. Smågrisarna har tillgång till avskilt ligg- och utfodringsutrymme som är skyddat mot drag och som oftast är uppvärmningsbart, kortbås:  bås för bundna nötkreatur där djuren ständigt kan hålla huvudet in överfoderbordet, lamningsbox:  en box som enbart är avsedd att användas för tackor när de ska lamma och fram till några dagar efter lamning en. Lamningsboxar byggs vanligen upp i gemensamboxen med flyttbara boxväggar eller dyl. inför lamning, liggarea:  avser boxareor som är godkända som liggytor. Anordningar för utfodring som inkräktar på liggarean inräknas inte i denna,</p>
<p>Kommentar:  Begreppet definieras inte särskilt men det förekommer särskilda krav på djurens liggplats för vissa djurslag, t.ex. för kalvar (KD Bilaga pkt 10) och för grisar (GD Artikel 3 pkt 2a, Bilaga Kapitel II pkt C1). liggbås:  bås som endast är liggplats för lösgående djur, ligghall:  stall med liggplatser för lösgående djur. Djuren hålls inte instängda i stallet utan kan själv välja när de vill använda det, långbås:  bås för bundna nötkreatur där djuren i regel bara tillåts att nå in över foderbordet i samband med att de äter och i övrigt är utestängda från foderbordet, mellanbås:  bås för bundna nötkreatur. Mellanbåset är en kombination av kort- och långbås. Foderbordsgrinden är i regel rörlig, mottagningsstall:  ett stall eller stallavdelning avsedd för mottagning och inhysning av kalvar som kommer från annan djurbesättning i syfte att minska smittspridning till de djur som redan finns på anläggningen, omgångsuppfödning:  hållande av djurgrupp/flock med individer av likartad ålder i eget stall eller egen stallavdelning. Insättning av ny djurgrupp sker inom en begränsad tidsperiod och inte förrän stallet eller stallavdelningen tömts helt, ppm:  koncentration av ett visst ämne mätt i miljondelar (parts per million), rede:  avskilt utrymme för äggläggning, slaktgrisar:  grisar mellan ca 35 kg och slaktvikt, spalt:  mellanrummet mellan stavarna i ett spaltgolv, spaltgolv:  spaltgolv är en typ av dränerande golv som består av stavar av t.ex. betong, trä, metall eller plast vilka läggs med visst avstånd från varandra, stall:  byggnad för hållande av djur, stallavdelning:  del av ett stall som är avskilt från andra delar av stallet, normalt med täta väggar, ströad liggyta:  en bädd av strö som i regel kräver daglig tillsyn och daglig utgödsling. Förbrukat och blött strömedel ersätts med nytt, ströbad/sandbad:  utrymme med luckert strömedel där värphöns i bur kan tillfredsställa sina beteendebehov såsom att picka, sprätta och utföra sandbadsbeteende,</p>
<p>Kommentar:  Kravet på sandbadsbeteende ställs inte i VD. ströbädd:  en bädd av strö som gödslas ut med ett intervall från någon eller några veckor upp till ett år. En ströbädd hålls torr genom att nytt strömedel tillförs ovanpå det gamla. En ströbädd som "brinner", dvs. utvecklar värme under en biologisk nedbrytningsprocess, kallas vanligen djupströbädd, termisk komfort:  djuren har termisk komfort inom den s.k. termoneutrala zonen. I denna zon kan djuren utan svårigheter upprätthålla sin värmebalans. Den termoneutrala zonen begränsas nedåt av den nedre kritiska temperaturen och uppåt av den övre kritiska temperaturen. När omgivningen har en temperatur under den undre kritiska temperaturen måste djuren öka sin ämnesomsättning och äta mer foder för att behålla sin kroppstemperatur. Vid temperaturer över den övre kritiska temperaturen kommer djurens kroppstemperatur att stiga på grund av att de av fysikaliska skäl inte kan bli av med sin överskottsvärme. De kritiska temperaturgränserna påverkas av en mängd faktorer såsom djurets vikt, djurets hälsa, utfodringsintensitet, lufthastighet, luftfuktighet, liggytor, strö, antal djur i gruppen samt djurens möjlighet till rörelse, tillgänglig area:  för hönsen ständigt tillgängliga areor med minst 0,3 m bredd och minst 0,45 m fri höjd. Redesarean får inte medräknas. För unghöns avses ständigt tillgängliga areor, totalarea:  begreppet avser areor där djuren kan röra sig utan hinder, som regel liggarea och gödslingsarea. Anordningar för utfodring som inkräktar på totalarean inräknas inte i denna, dock får ätbås i ströad liggbox för grisar inräknas i totalarean under förutsättning att funktionen i boxen inte påverkas negativt,</p>
<p>Kommentar:  Begreppet ”totala fria golvarean” förekommer i GD (Artikel 3 pkt 1b) ungdjur:  nötkreatur som är högst 24 månader gamla, dock ej kalvar och dräktiga kvigor som har mindre än två månader kvar till förlossning, urindränerande golv: se dränerande golv, utegångsdjur:  djur som går ute eller har möjlighet att gå ut på betesmark eller i rasthage halva dygnet eller mer under den kalla årstiden då betestillväxt inte sker, växande grisar:  avvanda grisar med en vikt upp till ca 130 kg, ätbås:  bås som endast är ätplats för lösgående djur, samt övertemperatur :  skillnaden mellan lokal och omgivande temperatur i fråga om pälsdjur. Skillnaden mellan förväntad och rådande, högre stalltemperatur.</p>
<h2>Tillsyn och skötsel</h2>
<h2>5 § Djurägaren och djurhållaren har ansvaret för djurens välbefinnande. Djur ska normalt ses till minst en gång dagligen om inte annat framgår av denna författning. Nyfödda, sjuka eller skadade djur samt djur som beter sig onormalt ska ses till oftare. Detsamma gäller för högdräktiga djur, särskilt vid tiden kring förlossningen. Djur ska hållas på ett sådant sätt att tillsynen över dem kan ske utan svårigheter . Personer som handhar djur ska ha tillräckliga kunskaper och färdigheter samt vara tillräckligt många för att dessa föreskrifter ska kunna följas.</h2>
<p>Kommentar:  Införlivar SD (Artikel 1 pkt 2, Artikel 2 pkt 1a-b) vad avser djurägar- och djurhållaransvaret. Införlivar även AD (Bilaga pkt 1, 4) vad avser personalkrav samt djur som behöver särskild vård. De stängare kraven på tillsyn oftare finns inte i AD. I den står dock mer allmänt om att tillsyn ska ske för att förhindra varje lidande och att sjuka och skadade djur ska få lämplig behandling etc. (se pkt 4). (Ytterligare nationella krav finns även i 9 § DL).</p>
<h2>6 § När ett djur hålls på bete får djurets rörelsefrihet inte begränsas genom att en tyngd eller annat hindrande föremål fästs vid djuret. Rörelsefriheten får inte heller begränsas genom att olika delar av djurets kropp binds samman eller genom att djuret binds samman med ett annat djur.</h2>
<p>Kommentar:  AD (Bilaga pkt 7) ställer mer allmänna krav på att onödigt lidande eller onödig skada inte får uppstå, samt att djur som ständigt eller vanligtvis hålls fastbundet/kjedjat ska ha ett utrymme anpassat till dess etologiska och fysiologiska behov. De nationella kravet ovan i kombination med 6 § DL ger sammantaget en högre nivå av djurskydd.</p>
<h2>7 § Djur ska hållas tillfredsställande rena.</h2>
<h2>8 § Automatiska system och anordningar som inverkar på djurskydd och djurhälsa ska kontrolleras dagligen.</h2>
<p>Kommentar:  Regeln införlivar AD (bilaga, punkt 13). Sverige hade dock en liknande regel innan som löd: ”Automatiska utfodrings- och vattningssystem ska ses till dagligen.”</p>
<h2>Analys av svenska djurskyddsföreskrifter och EU-direktiv</h2>
<h2>9 § Föremål och ämnen som kan skada djuren ska förvaras så att de är oåtkomliga för dessa.</h2>
<p>Kommentar:  Något direkt krav vad avser föremål i allmänhet finns inte i direktiven. I AD bilaga, punkt 8-9 nämns dock om konstruktionsdelar, vassa kanter etc. Motsvarande nationella krav (om inredning m.m.) återfinns i 3 § DF.</p>
<h2>10 § Elektriska pådrivare får endast användas av veterinär och då endast när denne anser det nödvändigt av veterinärmedicinska skäl. Utrymme, inredning och utrustning</h2>
<p>Allmänna råd till 3 § djurskyddsförordningen</p>
<p>Djurstallar bör utformas så att flyttning, transport och utlastning av djuren underlättas. Drivgångar bör ha släta ytor utan skarpa hörn.</p>
<p>Speciella utlastningsrum eller boxar bör inrättas vid behov. Lastrampers lutning bör vara så liten som möjligt.</p>
<h2>11 § Vid förprövningspliktig ny-, till- eller ombyggnad av stallar ska dessa utformas så att det för djuren finns godtagbart byggnadstekniskt eller likvärdigt skydd mot brand samt godtagbara förutsättningar att rädda djuren vid brand. Detsamma gäller när en stallbyggnad ändras eller används på ett sätt som innebär en ökad brandrisk.</h2>
<p>Allmänna råd till 1 kap. 11 §</p>
<p>Lantbrukets brandskyddskommittés rekommendationer bör följas vid nybyggnad och större om- och tillbyggnad av stall.</p>
<h2>12 § Golv och liggytor ska ha en jämn och halksäker yta. Boxar eller liggytor med rörligt golv samt utgödslingssystem i öppna skrapgångar ska utrustas, utformas och skötas så att djuren inte tillfogas skador och så att utrustningen inte inverkar menligt på djurens beteende och hälsa. Detsamma gäller utformningen av dränerande golvytor.</h2>
<p>Kommentar:  Motsvarande regler finns GD (bilaga kap 1 punkt 5). Är något annorlunda formulerade där men har i princip samma innebörd. Införlivar även KD (Bilaga punkt 10)</p>
<h2>13 § Liggytor ska hållas rena och torra samt vara anpassade efter djurslag och stallklimat (termisk komfort).</h2>
<p>Kommentar:  Motsvarande regler finns i KD (bilaga, punkt 10) samt i GD (bilaga, kap 1 pkt 3). Är något annorlunda formulerade där men har i princip samma innebörd. Observera att nationellt gäller kravet på alla djurslag i L100 jämfört med endast kalvar och grisar i direktiven.</p>
<h2>Analys av svenska djurskyddsföreskrifter och EU-direktiv</h2>
<p>Allmänna råd till 1 kap. 13 §</p>
<p>Under den kalla årstiden bör liggytorna i stallar med utomhusliknande klimat vara försedda med en bädd av halm eller annat skyddande material som är lämpligt för djuren.</p>
<h2>14 § Djur  som behöver särskild vård ska kunna tas omhand lösgående i ett närbeläget utrymme och ska där vid behov kunna hysas individuellt. Utrymmet ska ha ett klimat som djuren är vana vid. För utegångsdjur och för djur som under den kalla årstiden hålls i stallar med utomhusliknande klimat ska det även finnas behandlingsplatser som kan värmas upp eller på annat sätt vara anpassade så att djurens behov av termisk komfort tillgodoses. För mjölkkor ska sådant utrymme som avses i första stycket vara utformat och anpassat så att mjölkning kan ske i utrymmet. Första stycket gäller inte fjäderfästallar där sjuka eller skadade djur omedelbart avlivas.</h2>
<p>Kommentar:  De tidigare nationella kravet på sjukbox gällde bara för häst, nöt och gris. Bestämmelsen ändrades dock av SJV år 2003 som en följd av kraven i AD (bilaga, punkt 4).</p>
<p>Allmänna råd till 1 kap. 14 §</p>
<p>För grisar och lösgående nötkreatur utom utegångsdjur bör det utrymme som avses i föreskriften kunna hysa minst vart 25:e djur.</p>
<p>För får, getter, bundna nötkreatur och utegångsdjur bör det utrymme som avses i föreskriften kunna hysa minst vart 50:e djur.</p>
<p>För utegångsdjur eller djur som hålls på bete bör ett sådant utrymme som avses i föreskriften vara placerat eller kunna iordningställas så att det är tillgängligt inom en halvtimma för det djur som behöver tas om hand i utrymmet.</p>
<p>Ett behandlingsutrymme som ska kunna värmas upp bör utformas så att uppvärmning till minst 10°C kan ske inom en timma.</p>
<h2>15 § Utfodrings- och vattningssystem ska vara utformade, dimensionerade och placerade så att djuren lugnt och naturligt kan inta sitt foder och vatten. Utmatningsöppningen på datafodervagnar får ha elektriska avvisare. Avvisarna ska vara så konstruerade att djuren enbart kommer i kontakt med dem vid försök att påverka öppningen och så att de inte skadar djuren.</h2>
<p>Kommentar:  I AD (bilaga, punkt 14 och 17) är motsvarande krav begränsat till att djuren i princip inte får skadas eller lida.</p>
<h2>16 § Fönster, belysningsanordningar, elektriska ledningar och andra elinstallationer som djuren kan nå ska vara försedda med lämpliga skydd eller vara utförda så att det inte föreligger någon skaderisk. Analys av svenska djurskyddsföreskrifter och EU-direktiv</h2>
<p>Kommentar:  Inga direktiv har uttryckligen detta krav om fönster. I AD (bilaga, punkt 8) krävs dock att material som används för konstruktion av utrymmen och som djuren kan komma i beröring med inte får vara skadliga. Vi har i tvärvillkorssammanhang då sagt att fönster som djuren kan nå ska anses vara material för konstruktionen. (AD:s krav införlivas mer fullständigt i 3 § DF). Kravet på att elinstallationer ska skyddas från djuren ligger i linje med KD (bilaga, punkt 2) som i princip innebär att djuren ska skyddas från elstötar.</p>
<h2>17 § Det ska finnas en godtagbar plan för hur djurskyddet ska upprätthållas vid elavbrott. Mått</h2>
<h2>18 § De mått som anges i denna författning är minsta mått och centrummått för normal inredning om inte annat anges. Mindre avvikelse från föreskrivna mått kan dock godtas i befintliga stallar under förutsättning att följande kriterier uppfylls:</h2>
<h2>1. djurmiljön i stallet som helhet är mycket god,</h2>
<h2>2. konsekvenserna av måttavvikelsen bedöms endast ha ringa påverkan på djuret avseende den funktion som måttföreskriften syftar till,</h2>
<h2>3. måttavvikelsen innebär inte någon ökad risk för skador, stress eller ohälsa hos djuren, samt</h2>
<h2>4. måttavvikelsen innebär inte att tillsynen och skötseln av djuren försvåras. Detsamma gäller vid förprövningspliktig ombyggnad av stallar om länsstyrelsen vid prövningen bedömer att kriterierna i punkterna 1 – 4 ovan uppfylls i stallet efter åtgärden och att planlösningen i stallet är god.</h2>
<h2>1 b § djurskyddsförordningen ska tillämpas när det gäller mått för djurkategori som inte är upptagen i denna författning. Stallklimat och luftkvalitet</h2>
<h2>19 § I stall ska djuren ha ett klimat som är anpassat till djurslaget och djurhållningsformen (termisk komfort).</h2>
<p>Kommentar:  AD (bilaga, punkt 10) anger mer allmänt att luftflöde och temperatur inte får vara skadliga. Kan även anses införliva SD (Bilaga I pkt 4) som dock ställer funktionskrav på ventilations- , värme och/eller kylsystem. SD (bilaga II pkt 3b ställer dock särskilda krav på klimatsystem om > 33 kg/m2 ska tillämpas. Då gäller max 3 gr C varmare i stallet än ute vid över 30 gr C utomhus i skuggan. I Sverige har vi inte motsvarande föreskrift men tillämpas i praktiken Svensk Standard (SS 95 10 50-51). Denna anger dimensionerande värde max 4 gr C vid 21 gr C utomhus temp. Observera att Svensk Fågels kontrollprogram ställer särskilda krav på ventilationen som påverkar beläggningsgraden. Bedömningen är att denna korrelerar med SD.</p>
<h2>20 § I värmeisolerade stallar får den relativa luftfuktigheten under vintern inte annat än undantagsvis överstiga 80 procent, såvida inte stalltemperaturen understiger 10°C. I sådana fall får den numeriska summan av stalltemperaturen och relativa fuktigheten inte överstiga 90.</h2>
<h2>I oisolerade stallar får den relativa fuktigheten inte annat än undantagsvis överstiga uteluftens relativa fuktighet med mer än 10 procentenheter. Analys av svenska djurskyddsföreskrifter och EU-direktiv</h2>
<p>Kommentar:  AD (bilaga, punkt 10) anger mer allmänt att den relativa luftfuktigheten inte får vara skadliga. Enligt SD (Bilaga II pkt 3 c) gäller max 70 % RF vid < 10 gr C utomhustemperatur om > 33 kg/m2 tillämpas. Motsvarande direkta krav finns inte i nationell lagstiftning och inte heller i Svenska Fågels kontrollprogram som däremot ställer krav på ventilations- och värmesystem.</p>
<h2>21 § I ett stall får djur endast tillfälligtvis utsättas för luftföroreningar som överstiger följande värden om inte annat anges i denna författning:</h2>
<p>- ammoniak: 10 ppm, - svavelväte: 0,5 ppm, - organiskt damm: 10 mg/m³.</p>
<p>Kommentar:  AD (bilaga, punkt 10) anger mer allmänt att gaskoncentrationen inte får vara skadliga. Enligt SD (Bilaga II pkt 3 a) gäller max 20 ppm NH3 och 3000 ppm CO2 om > 33 kg/m2</p>
<h2>22 § Utgödslingssystem ska vara utformade så att djur i en stallavdelning inte kommer i direktkontakt med gödsel från annan avdelning. Luft får inte tas in i en stallavdelning via ett utgödslings- eller urindräneringssystem eller via utrymmen som kan innehålla luftföroreningar eller smittämnen som kan påverka djurens hälsa negativt. Öppningar mellan stallavdelningar ska kunna stängas och vara stängda när de inte används.</h2>
<h2>23 § I mekaniskt ventilerade stallar ska det finnas nödventilation.</h2>
<p>Allmänna råd till 2 § djurskyddslagen</p>
<p>Även stallar med mekanisk ventilation utan krav på larm bör vara utrustade med en larmanordning som varnar för övertemperaturer, strömavbrott och fel på larmanordningen om ett ventilationsbortfall bedöms kunna medföra lidande för djuren.</p>
<h2>Fönster och belysning</h2>
<h2>24 § Djurstallar får vara försedda med andra ljusinsläpp för dagsljus än fönster.</h2>
<p>Kommentar:  Inga direktivkrav finns på att fönster ska finnas men AD (bilaga, punkt 11) ställer krav på att djur inte får hållas i ständigt mörker. I GD (bilaga, kap 1, punkt 2) ställs krav på minsta ljusintensitet (40 lux i 8 tim). KD (bilaga, punkt 5) krävs att kalvar ska ha ljus minst motsvarande naturligt ljus mellan kl 9-12.</p>
<h2>25 § Grisstallar som saknar fönster för dagsljus och som var i bruk före den 1 juli 1989 behöver inte förses med fönster om inte förprövningspliktig till- eller ombyggnad genomförs. Detsamma gäller för fjäderfästallar som var i bruk före den 1 januari 1994.</h2>
<h2>26 § Stallar ska vara försedda med fast monterad belysning som inte förorsakar djuren obehag och som medger att tillsyn kan utövas utan svårigheter. Kravet på fast Analys av svenska djurskyddsföreskrifter och EU-direktiv</h2>
<h2>monterad belysning gäller inte för ligghallar under förutsättning att tillräcklig belysning som möjliggör tillsyn är ordnad på annat sätt .</h2>
<p>Kommentar:  Enligt AD (bilaga, punkt 3) godtas generellt sett rörlig belysning.</p>
<h2>Buller</h2>
<h2>27 § Buller i stallar får inte ha en sådan nivå och frekvens att det påverkar djurens hälsa menligt. I stallar får djur endast tillfälligtvis utsättas för mekaniskt buller överstigande 65 dBA. I stallar med slaktgrisar eller slaktkycklingar får dock bullernivån 65 dBA överstigas vid forcerad ventilation då väderleken kräver detta under förutsättning att bullernivån inte överstiger 75 dBA.</h2>
<p>Kommentar:  Det är endast GD som reglerar buller med angiven buller nivå. Enligt GD (bilaga, kap 1, punkt 1) ska ständigt buller på 85 db eller mer undvikas(!). SD (Bilaga pkt 5) anger mer allmänt beskrivet att buller ska hållas på så låg nivå som möjligt.</p>
<h2>Foder och vatten</h2>
<h2>28 § Djur ska dagligen ges foder av lämplig struktur. Fodergivan ska garantera en tillräcklig, allsidig och välbalanserad näringstillförsel. Ytterligare bestämmelser om foder finns bl.a. i 3 § djurskyddslagen.</h2>
<h2>29 § Djur ska få dricksvatten minst två gånger per dygn om inte annat anges i denna författning. Ytterligare bestämmelser om vatten finns bl.a. i 3 § djurskyddslagen.</h2>
<p>Kommentar:  Enligt AD (bilaga, punkt 16) anges inte hur ofta vattentilldelning ska ske, utan bara att djuren ska ha tillräckligt med vatten och (observera) ”eller annan vätska”. Införlivar KD (Bilaga punkt 12) som dock inte omfattar kalvar under två veckor gamla. KD medger ävan annan vätska än vatten. Det finns också särskilda bestämmelser om fri tillgång på dricksvatten i KD och GD, (se kommentarer till 2 kap 7§ och 3 kap 5§ i L100).</p>
<h2>Renhållning</h2>
<h2>30 § Stallutrymmen ska rengöras och utgödslas minst en gång dagligen om inte systemet för djurhållning är uppbyggt för andra rutiner som ger god hygien. Vid kontinuerlig djurhållning ska stall eller stallavdelning rengöras noggrant minst en gång årligen. Vid omgångsuppfödning ska stall eller stallavdelning rengöras noggrant före varje insättning av en ny omgång djur. Fjäderfästallar ska dessutom desinficeras innan en ny omgång djur sätts in.</h2>
<p>Kommentar:  I KD (bilaga 1 punkt 9) krävs inte daglig rengörning utan rengörning och utgödsling så ofta som är nödvändigt för smittor, lukt, flugor och gnagare. I VD (bilaga, punkt 4)samt i SD (Bilaga pkt 10) ställs också krav på rengörning och desinficering. Dessa kan anses ligga på samma nivå som de nationella kraven. (Inga särskilda krav på rengörningsaktiviteter finns i AD eller GD).</p>
<h2>Analys av svenska djurskyddsföreskrifter och EU-direktiv</h2>
<h2>31 § Strömedel ska vara av lämplig typ och ha god hygienisk kvalitet.</h2>
<p>Kommentar:  Ligger i linje med kraven i GD (bilaga, kap 1, punkt 4) om att ströet inte får äventyra grisarnas hälsa. I övrigt finns inga direkta krav i direktiven.</p>
<h2>Betesmarker och rastgårdar</h2>
<h2>32 § Stängsel ska vara väl uppsatt och underhållet samt i övrigt utformat och anordnat på ett sådant sätt att djur som hålls inom stängslet eller drivs mellan stängsel inte skadas. Stängseltrådar och stängselnät ska vara väl sträckta. Stängsel som innehåller taggtråd får inte vara elektrifierade. Elektrifierad elstängseltråd får dock monteras på stängsel som innehåller taggtråd om fastsättningsanordningen utförs på ett sådant sätt att ett horisontellt minimiavstånd av 150 mm mellan elstängseltrådarnas och taggtrådarnas vertikalplan säkerställs. Därutöver ska taggtråden jordas på återkommande avstånd och elstängseltråden monteras på den sida som djuren hålls på.</h2>
<h2>33 § Betesmarker, rastgårdar och drivningsvägar ska vara fria från föremål med uppenbar risk att skada djuren.</h2>
<h2>34 § Markytor som är hårt belastade av djuren ska vara hårdgjorda, dränerade eller naturligt ha motsvarande funktion. Utegångsdjur</h2>
<h2>35 § Endast djur som är lämpade för utevistelse under den kalla årstiden får hållas som utegångsdjur. En ytterligare förutsättning är att de yttre förhållandena såsom terräng och markbeskaffenhet är lämpliga för djuren.</h2>
<h2>36 § Utegångsdjur ska under den kalla årstiden när betestillväxt inte sker ha tillgång till ligghall eller annat stall som ger dem skydd mot väder och vind samt en torr och ren liggplats.</h2>
<p>Kommentar: Införlivar AD (Bilaga punkt 12). AD ställer dock inte specifikt krav på att det måste vara en ligghall eller annan byggnad och inte heller att krav på liggplatsen, utan anger mer allmän om att djuren ska ges skydd mot dåligt väder, rovdjur samt hälsorisker om det är nödvändigt och möjligt. En annan skillnad är att AD gäller oavsett årstid.</p>
<p>Allmänna råd till 1 kap. 36 §</p>
<p>En ligghall för utegångsdjur bör bestå av tre väggar och tak. Den öppna långsidan bör i normalfallet ha söderläge.</p>
<p>Om en ligghall inte har en öppen långsida bör den ha flera öppningar för att undvika att ranghöga djur hindrar övriga djur från att gå in eller ut ur ligghallen.</p>
<h2>37 § Utan hinder av 36 § får utegångsdjur i besättningar, som är anslutna till ett kontrollprogram för utegångsdjur, hållas i enlighet med kontrollprogrammet. Analys av svenska djurskyddsföreskrifter och EU-direktiv</h2>
<h2>Drivning</h2>
<h2>38 § Vid drivning ska djuren hanteras lugnt. Djuren ska ha tillräckligt med utrymme för att kunna förflytta sig. Djuren ska tydligt kunna uppfatta drivvägen.</h2>
<p>Allmänna råd till 1 kap. 38 §</p>
<p>Drivning av djur bör inte ske genom koppling till fordon.</p>
<h2>Övriga bestämmelser</h2>
<h2>39 § Om det finns särskilda skäl kan Jordbruksverket medge undantag från bestämmelserna i denna författning. Första stycket gäller inte sådana bestämmelser där djurhållning får ske på annat sätt i enlighet med ett kontrollprogram som är i drift. Från sådana bestämmelser kan Jordbruksverket endast medge undantag om det är nödvändigt som en följd av oförutsedda extraordinära omständigheter. Tillsyn och skötsel</h2>
<p>Allmänna råd till 2 och 4 §§ djurskyddslagen</p>
<p>Kor bör alltid ges tillfälle att slicka sina nyfödda kalvar.</p>
<p>Kalvar bör tidigast flyttas till en annan djurbesättning då de uppnått en månads ålder och en för rasen och åldern normal vikt. De bör vidare förberedas inför flyttningen genom att foderstaten ett par veckor dessförinnan anpassas till mjölkersättning, kraftfoder och hö. Avvanda kalvar som ska flyttas till annan djurbesättning bör ha varit avvanda minst två veckor innan de flyttas.</p>
<p>Nötkreatur bör vara avhornade.</p>
<p>Unga djur bör vänjas vid det djurhållningssystem de ska hållas i som vuxna.</p>
<p>Allmänna råd till 3 § djurskyddslagen</p>
<p>I ett stall för bundna nötkreatur bör det finnas en båsavskiljare mellan minst vartannat djur.</p>
<p>Allmänna råd till 1 kap. 13 §</p>
<p>För nötkreatur som är äldre än en månad bör liggplatsen vara försedd med strö.</p>
<h2>1 § I nybyggda stallar som tas i bruk efter denna författnings ikraftträdande ska nötkreatur hållas i lösdrift. Första stycket gäller dock inte sådana nybyggda stallar för uppbundna nötkreatur där ansökan om förprövning kommit in till länsstyrelsen före den 1 april 2007.</h2>
<h2>Analys av svenska djurskyddsföreskrifter och EU-direktiv</h2>
<h2>2 § Handjur som är mer än sex månader gamla ska hållas i lösdrift efter den 1 augusti 2017.</h2>
<h2>3 § Kalvar får inte hållas bundna.</h2>
<p>Kommentar:  Införlivar KD (Bilaga punkt 8) KD medger dock viss uppbindning för grupphållna kalvar en timme i samband med utfodring av mjölk.</p>
<h2>4 § Djurens klövar ska inspekteras regelbundet och verkas vid behov.</h2>
<p>Allmänna råd till 4 § djurskyddslagen</p>
<p>I lösdriftsstallar för mjölkkor bör det finnas klövbad.</p>
<h2>5 § Under den mörka tiden på dygnet ska minst dämpad belysning vara tänd i stallar för mjölkkor.</h2>
<h2>6 § Nyfödda kalvar ska få råmjölk snarast möjligt, dock senast sex timmar efter födseln.</h2>
<p>Kommentar:  Införlivar KD (Bilaga punkt 8)</p>
<h2>7 § Vid mycket varm väderlek samt vid sjukdom ska kalvar ha ständig tillgång till dricksvatten.</h2>
<p>Kommentar:  Införlivar KD (Bilaga punkt 13)</p>
<h2>8 § Kalvar ska utfodras minst två gånger om dagen.</h2>
<p>Kommentar:  Införlivar KD (Bilaga punkt 12)</p>
<h2>9 § Kalvar ska senast från och med två veckors ålder ha fri tillgång till grovfoder.</h2>
<p>Kommentar:  Införlivar KD (Bilaga punkt 10)</p>
<h2>10 § Kalvar som hålls inomhus ska ses till minst två gånger om dagen.</h2>
<p>Kommentar:  Införlivar KD (Bilaga punkt 6)</p>
<h2>11 § Kvigor och kor får inte betäckas med tjur, semineras eller vara mottagare av embryo om förlossningssvårigheter kan förväntas. Kvigor ska innan första brunstperioden startar och fram till dess att de uppnått en ålder av 13 månader hållas på ett sådant sätt att risken för betäckning minimeras.</h2>
<p>Kommentar:  Ligger i linje med AD (bilaga, punkt 20) som dock undantar smärre lidanden/skada eller smärre ingrepp utan varaktig skada.</p>
<p>Allmänna råd till 2 kap. 11 §</p>
<p>Kvigor bör senast från det att de uppnått en ålder av fem månader hållas på ett sådant sätt att risken för betäckning minimeras.</p>
<h2>Analys av svenska djurskyddsföreskrifter och EU-direktiv</h2>
<h2>12 § Kor och kvigor ska kalva lösgående när tidpunkten för kalvning kan förutses, dock får uppbindning ske om förlossningssvårigheter uppstår. I besättningar med bundna kor eller kvigor får en ko eller kviga kalva uppbunden om kalvningsboxen är upptagen för kalvning.</h2>
<h2>13 § Gödselrännan bakom bunden ko eller kviga ska vara övertäckt i samband med kalvningen.</h2>
<h2>14 § Vid kalvning får mekaniska hjälpmedel endast användas efter godkännande av veterinär i varje enskilt fall. Utrymme, inredning och utrustning</h2>
<h2>15 § I besättningar med kor eller kvigor som ska kalva ska det inför kalvning finnas kalvningsboxar.</h2>
<p>Allmänna råd till 2 kap. 15 §</p>
<p>Det bör finnas minst en plats i kalvningsbox per påbörjat antal kor i besättningen enligt följande: 1. 45 kor vid jämn kalvningsfördelning över hela året 2. 35 kor vid jämn kalvningsfördelning över 9 månader 3. 25 kor vid jämn kalvningsfördelning över 6 månader 4. 15 kor vid jämn kalvningsfördelning över 4 månader 5. 10 kor vid jämn kalvningsfördelning över 2 månader</p>
<p>För besättningar där kalvning sker koncentrerat sommartid och är planerad att ske på betesmarken, bör det finnas minst en plats i kalvningsbox per påbörjat 50-tal djur som ska kalva under den perioden.</p>
<h2>16 § Kalvningsboxar och andra stallutrymmen som används som kalvningsplats ska vara utformade och användas på ett sådant sätt att de kan rengöras regelbundet utan svårigheter samt vid behov kunna desinficeras. Ytterligare bestämmelser om rengöring finns i 1 kap. 30 §.</h2>
<p>Allmänna råd till 2 § djurskyddslagen</p>
<p>En kalvningsbox som är avsedd för en ko eller en kviga bör rengöras noggrant samt förses med nytt strö mellan varje kalvning.</p>
<p>Kalvning i gruppbox bör ske omgångsvis. Djurgruppen bör inte vara större än att beräknade förlossningar inträffar inom loppet av tio dagar. Kalvningsplatsen bör i detta fall rengöras noggrant samt förses med nytt strö mellan varje djuromgång.</p>
<h2>17 § Endast i värmeisolerade stallar får liggytan för nötkreatur innehålla dränerande golv utan ströbädd och då endast i följande fall:</h2>
<h2>1. för kalvar som är äldre än en månad, ungdjur och vuxna tjurar i boxar med heltäckande spaltgolv av gummi eller annat eftergivligt material,</h2>
<h2>2. fram till den 1 augusti 2012 för kalvar som är äldre än en månad och högst fyra månader gamla i boxar med annat heltäckande spaltgolv än vad som avses i punkt 1,</h2>
<h2>3. för kalvar som är över fyra månader gamla, ungdjur och vuxna tjurar i boxar med annat heltäckande spaltgolv än vad som avses i punkt 1 och som: Analys av svenska djurskyddsföreskrifter och EU-direktiv</h2>
<h2>a) var i bruk före denna författnings ikraftträdande, eller b) ingår i ansökan om förprövning som kommit in till länsstyrelsen före den 1 april 2007 och godkänts av länsstyrelsen,</h2>
<h2>4. för ungdjur och vuxna tjurar i bås där det gödseldränerande golvet ligger i båsets bakre del och resterande golvytor i båset har helt golv eller annan godtagbar liggyta på minst 80 procent av minimilängden för kortbås,</h2>
<h2>5. för ungdjur och vuxna djur i bås där det gödseldränerande gummispaltgolvet ligger i båsets bakre del och resterande liggytor i båset har helt golv med gummimatta eller motsvarande på minst 80 procent av minimilängden för kortbås.</h2>
<h2>18 § Ensamboxar för kalvar, med undantag för sjukboxar, ska ha genombrutna mellanväggar som tillåter ögonkontakt och direkt beröring mellan kalvarna, dock ska mellanväggarna vara täta upp till 0,80 meters höjd. En kalv får inte hållas i ensambox efter åtta veckors ålder. Vad som anges i andra stycket gäller inte för anläggningar med färre än sex kalvar såvida kalvarna inte kan hållas i lämpliga åldersgrupper.</h2>
<p>Kommentar:  Införlivar KD (Artikel 3 punkt 1, 3a). Innan KD kom ställdes nationella krav på att kontakt mellan kalvarna genom mellanväggarna förhindrades.</p>
<h2>19 § I lösdriftsstallar för amkor eller dikor ska det finnas särskilda utrymmen för kalvar upp till tre månaders ålder (kalvgömmor). Första stycket gäller inte för ligghallar när djuren hålls på bete i enlighet med 10-11 §§ djurskyddsförordningen.</h2>
<h2>20 § När fler än 50 kalvar som är yngre än 4 månader årligen tas emot från mer än 1 besättning ska kalvarna tas emot och hållas i mottagningsstall med plats för högst 100 kalvar. Om djuren hålls kvar i mottagningsstallet under hela uppfödningen fram till slakt får antalet djurplatser dock uppgå till högst 150 under förutsättning att omgångsuppfödning tillämpas. Om antalet besättningar enligt första stycket är mer än 5 ska omgångsuppfödning ske i mottagningsstallet. Insättning av djurgruppen ska då göras inom en tidsperiod på 3 veckor.</h2>
<h2>21 § En uppfödningsavdelning som årligen tar emot högst 50 kalvar som är yngre än 4 månader från mer än 1 besättning, utan att kalvarna först tagits emot i mottagningsstall, får bestå av högst 100 djurplatser.</h2>
<h2>22 § Ett mottagningsstall ska vara utformat så att djuren kan tas till och från stallavdelningen utan att behöva passera via en annan stallavdelning.</h2>
<p>Allmänna råd till 2 § djurskyddslagen</p>
<p>Omgångsuppfödning bör tillämpas vid uppfödning av växande nötkreatur.</p>
<p>Vid omgångsuppfödning i mottagningsstall bör kalvgruppen hållas i mottagningsstallet minst fem veckor efter det att det sist insatta djuret sattes in.</p>
<h2>Analys av svenska djurskyddsföreskrifter och EU-direktiv</h2>
<p>Ett uppfödningsstall för djur som tagits emot i mottagningsstall bör inte inhysa mer än 300 djur.</p>
<h2>23 § Vid datorstyrd individuell utfodring ska antalet djur per kraftfoderstation anpassas till gruppens avkastningsnivå och utfodringsmodell. Då hela kraftfodergivan ges i kraftfoderstationer får antalet kor per station inte överstiga 20 i högmjölkargrupper, 25 i blandgrupper och 35 i sinkogrupper.</h2>
<h2>24 § Mekaniskt ventilerade stallavdelningar med kalvar ska vara utrustade med larmanordning som varnar för:</h2>
<h2>1. övertemperatur,</h2>
<h2>2. strömavbrott och</h2>
<h2>3. fel på larmanordningen. Larmanordningen ska vara utformad så att larmet uppmärksammas på ett betryggande sätt. Utrustningen ska kontrolleras regelbundet och före varje insättning av en ny omgång djur. I stallavdelningar där kalvar hålls tillsammans med kor behöver dock larmanordningen enbart larma för övertemperatur.</h2>
<p>Kommentar:  Kravet kommer från KD (bilaga Punkt 4) men anger inte hur larmanordningen ska vara beskaffad eller vilka funktioner som ska ingå. När direktivet kom tolkade Sverige att utrymme fanns i direktivet att undanta vissa typer av stallavdelningar med kalvar i. T.ex. ansågs det inte motiverat att installera larm i mjölkkostallar med kalvar i. Sverige föreskrev därför i L100 (SJVFS 2000:107) att kravet skulle gälla i stallavdelningar för  kalvar. Vid en FVO-inspektion som genomfördes i Sverige år 2001 anmärktes dock på denna föreskrift. FVO menade att kravet på larm ska gälla oavsett om kalvarna hålls i egna stallavdelningar eller tillsamman med andra djurkategorier. Sverige tvingades därför ändra föreskriften (SJVFS 2003:6) till nuvarande lydelse:”…stallavdelningar med  kalvar.</p>
<h2>Bete och utevistelse</h2>
<h2>25 § Nötkreatur som hålls för mjölkproduktion ska anses hållna på bete om de varje dygn kommer ut på bete och har tillgång till betesmarken under minst 6 timmar. Andra nötkreatur med krav på bete eller annan utevistelse ska vistas ute hela dygnet.</h2>
<h2>26 § Nötkreatur ska i enlighet med 10 - 11 §§ djurskyddsförordningen hållas på bete eller ges tillfälle att vistas ute under en sammanhängande tidsperiod som infaller under perioden 1 maj – 15 oktober enligt följande:</h2>
<h2>1. Blekinge, Skåne och Hallands län – minst 4 månader,</h2>
<h2>2. Stockholms, Uppsala, Södermanlands, Östergötlands, Jönköpings, Kronobergs, Kalmar, Gotlands, Västra Götalands, Värmlands, Örebro och Västmanlands län – minst 3 månader,</h2>
<h2>3. Dalarnas, Gävleborgs, Västernorrlands, Jämtlands, Västerbottens och Norrbottens län – minst 2 månader.</h2>
<h2>27 § Nötkreatur får utan hinder av 25-26 §§ hållas inne hela dygn eller delar av dygn i följande fall:</h2>
<h2>1. om det är nödvändigt för att skydda djuren vid onormala väderleksförhållanden, Analys av svenska djurskyddsföreskrifter och EU-direktiv</h2>
<h2>2. om det är nödvändigt för att skydda marken från skador vid onormala väderleksförhållanden,</h2>
<h2>3. om det är nödvändigt för att skydda djur mot allvarliga insektsangrepp,</h2>
<h2>4. om det finns en omedelbar fara för rovdjursangrepp som rimligen inte kan undanröjas på annat sätt,</h2>
<h2>5. om djuren är anmälda för slakt och ska slaktas före den 15 juni,</h2>
<h2>6. kvigor för seminering under högst 30 dygn, förutsatt att betesperiodens sammanlagda längd minst motsvarar den tid som framgår av 26 §, eller</h2>
<h2>7. om djuren måste skötas, vårdas eller behandlas på ett sätt som inte är lämpligt utomhus. Om djur hålls inne hela dygn i enlighet med någon av ovanstående punkter ska detta journalföras.</h2>
<h2>28 § Djurbeläggningen på betesmarken får inte vara högre än att ett växttäcke bibehålls på minst 80 procent av arealen i den aktuella betesfållan.</h2>
<p>Allmänna råd till 2 kap. 28 §</p>
<p>Djurtätheten bör normalt inte överstiga följande genomsnittsvärden:</p>
<p>Om bete endast anordnas under en del av dygnet kan djurtätheten ökas i förhållande till den minskade användningen av betet .</p>
<h2>29 § Undantag enligt 13 a § första stycket 2 djurskyddsförordningen från kravet i 10 § samma förordning om att nötkreatur som hålls för mjölkproduktion sommartid ska hållas på bete kan medges om villkoren i något av nedanstående fall är uppfyllda.</h2>
<h2>1. Dispensmyndigheten har funnit att det inte är möjligt att anordna betesdrift för samtliga djur som omfattas av beteskravet och att: a. samtliga sinkor hålls på bete under en tidsperiod av minst sex veckor, b. samtliga kvigor som är äldre än sex månader hålls på bete, c. verksamheten inte utvecklas så att fler djur behöver omfattas av undantag, d. stallmiljön och djurhälsan i besättningen är dokumenterat mycket god, samt e. alla djur som omfattas av undantaget ges möjlighet till motion under en sammanhängande period om minst två månader per år.</h2>
<h2>2. Dispensmyndigheten har funnit att oförutsedda eller speciella omständigheter förhindrar djurhållaren att hålla djur på bete och att djurhälsan och stallmiljön hålls på högsta möjliga nivå.</h2>
<p>Allmänna råd till 13 a § djurskyddsförordningen</p>
<p>Särskilda skäl för att medge undantag från kravet på bete enligt 13 a § första stycket 2 djurskyddsförordningen, i enlighet med villkoren i 29 § 1 i föreskrifterna, kan anses föreligga för djurhållare med mjölkkor om Jordbruksverket efter en uttömmande utredning kan konstatera: - att det inte finns godtagbara drivningsvägar till betesmarken och inte heller förutsättningar att anlägga sådana vägar,</p>
<h2>Analys av svenska djurskyddsföreskrifter och EU-direktiv</h2>
<p>- att drivningsvägen mellan bete och mjölkningsplats överstiger en kilometer, eller - att det inte finns mark där bete är anlagt eller kan anläggas på ett godtagbart sätt.</p>
<p>Särskilda skäl för att medge undantag enligt de ovannämnda bestämmelserna i djurskyddsförordningen bör inte anses föreligga om dispens tidigare medgivits i enlighet med villkoren 1 kap. 35 § 1, 2, 4 eller 5 i Djurskyddsmyndighetens föreskrifter och allmänna råd (DFS 2004:17) om djurhållning inom lantbruket m.m, om samma dispensgrunder åberopas för förnyad dispens.</p>
<p>Allmänna råd till 2 kap. 29 §</p>
<p>Mycket god stallmiljö enligt 1 d bör vara intygad av en sakkunnig person, såsom en byggnadsrådgivare vid länsstyrelsen, och anses föreligga endast om maximiventilationen minst uppfyller rekommendationerna i Svensk Standard SS 951051, inredningen håller god standard och stallet i övrigt väl uppfyller gällande djurskyddskrav.</p>
<p>Mycket god djurhälsa enligt samma punkt bör vara intygad av en veterinär med kännedom om hälsoläget i besättningen och anses föreligga endast om sjukdomsfrekvensen är låg och skötseln av djuren är god.</p>
<p>Kravet på motion under två månader enligt 1 e bör anses vara uppfyllt endast om djuren hålls i lösdriftsystem där de kan röra sig helt fritt eller om de får regelbunden daglig motion på annat sätt.</p>
<h2>30 § Undantag enligt 29 § får medges för perioder om högst fem år i fråga om punkt 1 och högst ett år i fråga om punkt 2.</h2>
<h2>Mått</h2>
<h2>31 § Minsta utrymme vid rakt foderbord vid samtidig utfodring av lösgående djur.</h2>
<h2>32 § Foderbordsytans eller rännbottens höjd över båspall, klövpall eller gödselgång ska vara minst 0,10 m.</h2>
<h2>33 § Foderbordets kant mot båspallen får i kortbås, foderliggbås och fångbås inte vara högre än 0,2 m över båspallytan.</h2>
<h2>34 § Antalet drickplatser per djur med automatisk vattenförsörjning ska vara minst:</h2>
<p>- 1 drickplats per 10 mjölkande kor som hålls för mjölkproduktion, - 1 drickplats per 25 övriga nötkreatur.</p>
<h2>Analys av svenska djurskyddsföreskrifter och EU-direktiv</h2>
<h2>35 § Minsta utrymme i kalvningsbox:</h2>
<h2>1. ensambox – 9 m , kortaste sidan 3 m,</h2>
<h2>2. ensambox på båspall för uppbundna djur – 8 m , kortaste sidan föreskrivna minsta båsbredden multiplicerad med 2,</h2>
<h2>3. gruppbox – 8 m /ko, kortaste sidan 3 m i boxar för högst 3 kor,</h2>
<h2>4. gruppbox – 8 m /ko, kortaste sidan 5 m i boxar för mer än 3 kor .</h2>
<h2>36 § Minsta utrymme i ensambox.</h2>
<p>Kommentar:  Införlivar KD (Artikel 3 punkt 1, 3a) som dock anger måtten via formler.</p>
<h2>37 § Minsta utrymme i gemensambox. Analys av svenska djurskyddsföreskrifter och EU-direktiv</h2>
<p>Kommentar:  Införlivar KD (Artikel 3 punkt 1, 3b)</p>
<h2>Analys av svenska djurskyddsföreskrifter och EU-direktiv</h2>
<h2>39 § Gångar i lösdriftsstallar får inte vara så smala att djuren riskerar att fastna.</h2>
<h2>40 § Minsta gångbredder i lösdriftsstallar.</h2>
<p>Allmänna råd till 3 § djurskyddsförordningen</p>
<p>Tvärgångar genom liggbåsrader bör för vuxna djur vara 0,9 m om djuren inte ska gå i bredd och minst 1,6 m om djuren ska gå i bredd. För ungdjur som inte ska gå i bredd bör tvärgångarna vara 0,6 – 0,7 m för djur =  250 kg och 0,7 – 0,8 m för djur > 250 kg. Tvärgångarna bör placeras så att återvändsgångar undviks.</p>
<h2>3) För dränerande spaltgolvskassetter av betong får material som förbinder stavarna inte räknas med vid beräkning av andelen öppning. Skötsel</h2>
<p>Allmänna råd till 2 § djurskyddslagen</p>
<p>Uppfödning av växande grisar bör ske omgångsvis.</p>
<p>Grisar som väger mindre än 20 kg bör inte föras samman med grisar från andra besättningar.</p>
<p>Smågriskullarna bör efter eventuell kullutjämning hållas samman under tillväxttiden. En gris som har nedsatt förmåga att hävda sig i en smågriskull bör dock avlägsnas och inhysas i en miljö som är bättre anpassad för grisen.</p>
<h2>1 § Grisar ska hållas i par eller grupp. Under veckan före grisning och under grisning får dock suggor och gyltor hållas individuellt och utom synhåll för andra grisar. Första stycket gäller inte galtar som hålls individuellt i boxar under förutsättning att galtarna kan höra, känna lukten av och se andra grisar. Analys av svenska djurskyddsföreskrifter och EU-direktiv</h2>
<p>Kommentar:  Införlivar GD (artikel 3 punkt 4 a-b) vad gäller grupphållning. GD anger dock bara suggor och gyltor under vissa perioder. Införlivar GD (Bilaga Kapitel II punkt A)vad gäller galtar</p>
<h2>2 § En gris som är särskilt aggressiv mot andra grisar får tillfälligt hållas individuellt i box som den kan vända sig i utan svårigheter.</h2>
<h2>3 § En digivande suggas rörelsefrihet får begränsas under smågrisarnas första levnadsdagar genom användande av skyddsgrind eller motsvarande anordning om hon uppvisar ett aggressivt eller onormalt beteende som utgör en uppenbar skaderisk för smågrisarna. Skyddsgrind eller motsvarande anordning får också användas under det dagliga skötselarbetet om suggans beteende utgör en uppenbar skaderisk för skötaren samt när suggan hanteras för vård och behandling. Grupphållna suggor och gyltor får stängas in i bås när de utfodras eller när de hanteras för vård och behandling.</h2>
<p>Kommentar:  (Se kommentar till 15 § djurskyddsförordningen)</p>
<h2>4 § Smågrisar får inte avvänjas förrän de uppnått fyra veckors ålder och ska då ha vant sig vid tillskottsfoder.</h2>
<p>Kommentar:  GD (bilaga, kap 2, punkt C4) medger i vissa fall avvänjning sju dagar tidigare.</p>
<h2>5 § Grisar ska ha fri tillgång till dricksvatten.</h2>
<p>Kommentar: GD  (bilaga, kap 1, punkt 7) undantar grisar som är yngre än 2 veckor.</p>
<h2>6 § Klövarna på vuxna grisar ska inspekteras regelbundet och verkas vid behov.</h2>
<h2>7 § Strömedel till grisar ska ha sådana egenskaper samt ges i sådan mängd att grisarnas sysselsättningsbehov och komfortbehov tillgodoses.</h2>
<p>Kommentar : Införlivar GD (Bilaga Kapitel punkt 4). Komfort anges dock inte som en funktion i GD annat än för smågrisar. Införlivar därför även GD (Bilaga Kapitel II punkt C1).</p>
<p>Allmänna råd till 3 kap. 7 §</p>
<p>Strömedel till grisar bör innehålla material som grisarna kan böka i, undersöka och tugga. Vid uppfödning i konventionell grisningsbox bör strömedlet också ge ett skyddande liggunderlag för suggan och smågrisarna under smågrisarnas första levnadsvecka.</p>
<h2>8 § Under veckan före grisning ska suggor och gyltor ha tillgång till strömedel som ger dem möjlighet att utföra bobyggnadsbeteenden.</h2>
<p>Kommentar:  GD (bilaga, kap 2, punkt B3) undantar kravet om det är tekniskt omöjligt med det flytgödselsystem som används.</p>
<h2>Analys av svenska djurskyddsföreskrifter och EU-direktiv</h2>
<p>Allmänna råd till 3 kap. 8 §</p>
<p>Utgödslingssystem i stallavdelningar med konventionella grisningsboxar bör vara avpassat för hantering av stora strömängder.</p>
<h2>Utrymme, inredning och utrustning</h2>
<p>Allmänna råd till 1 kap. 19 §</p>
<p>Slaktgrisstallar bör vara utrustade med duschsystem eller andra anordningar som kan ge djuren svalka under den varma årstiden.</p>
<p>Värmeisolerade stallar för växande grisar bör vara utrustade med anläggning för tillskottsvärme under den kalla årstiden.</p>
<h2>9 § I ett stall ska grisar ha tillgång till utrymme som ger dem möjlighet att utnyttja olika delar av utrymmet för att ligga, äta och gödsla. Liggplatsen får inte bestå av gödseldränerande golv.</h2>
<h2>10 § Minst tre fjärdedelar av föreskriven liggarea i en ströad liggbox för digivande sugga ska bestå av ett golv som inte är dränerande golv. Denna del av liggarean ska vara en sammanhängande rektangulär yta som spänner över hela boxbredden. Övrig del av den föreskrivna liggarean får bestå av dränerande golv med en största spaltöppning på 11 mm och med en minsta stavbredd på 11 mm. Om det dränerande golvet är av betong ska stavbredden dock vara minst 80 mm.</h2>
<h2>11 § Inför grisning ska suggor och gyltor kunna disponera utrymmet i en grisningsbox så att de kan utföra bobyggnadsbeteenden.</h2>
<h2>12 § Vid konventionell uppfödning i grisningsbox ska smågrisar under den första levnadsmånaden ha en liggplats som är avskild från suggan.</h2>
<h2>13 § Bås för grupphållna grisar ska vara utrustat med en skyddsanordning baktill som hindrar grisarna från att skada varandra.</h2>
<p>Allmänna råd till 1 kap. 15 §</p>
<p>Främre delen av båsavskiljarna i ätbås och foderliggbås bör vara täta.</p>
<h2>14 § En transponder- eller responderstyrd foderstation får inte användas för fler grisar än att alla hinner äta sin dygnstilldelning inom 12 timmar.</h2>
<h2>15 § Vid vakuumutgödsling ska gödselledningarnas diameter minst vara 300 mm. Systemet ska i övrigt utformas och skötas så att luft förhindras att strömma in i stallet via utgödslingssystemet. Utgödsling ska ske med högst 14 dagars intervall.</h2>
<h2>16 § Mekaniskt ventilerade stallavdelningar för grisar ska vara utrustade med larmanordning som varnar för</h2>
<h2>1. övertemperatur,</h2>
<h2>2. strömavbrott,</h2>
<h2>3. fel på larmanordningen, och</h2>
<h2>4. fel på frånluftsfläktar för minimiventilation och gödselgasventilation. Analys av svenska djurskyddsföreskrifter och EU-direktiv</h2>
<h2>Larmanordningen ska vara utformad så att larmet uppmärksammas på ett betryggande sätt. Utrustningen ska kontrolleras regelbundet och före varje insättning av en ny omgång djur. Första stycket gäller inte för avdelningar med plats för färre än 30 vuxna grisar eller för avdelningar med plats för färre än 150 växande grisar över 20 kg, under förutsättning att nödventilationen öppnas automatiskt vid övertemperatur och vid strömavbrott.</h2>
<p>Kommentar:  Kravet på larm i grisstallar fanns tidigare i GD men infördes senare i AD (se bilaga pkt 13) varvid larmkravet i GD togs bort genom en ändring. Sverige har därför införlivat AD i L100 och ansett att vissa stallavdelningar är mindre riskfyllda och att kravet på larm i sådana avdelningar inte är motiverade (se andra stycket).</p>
<h2>17 § I stallar för slaktgrisar med kontinuerlig uppfödning får en stallavdelning bestå av högst 200 grisplatser. I stallar för slaktgrisar med omgångsuppfödning och rekrytering från mer än en besättning får en stallavdelning bestå av högst 400 grisplatser. En stallavdelning med omgångsuppfödning av växande grisar ska vara utformad så att djuren kan tas till och från stallavdelningen utan att behöva passera via en annan stallavdelning.</h2>
<h2>18 § Grisar som hålls utomhus under den varma årstiden ska ha tillgång till plats som ger skydd mot direkt solstrålning, stark vind och nederbörd.</h2>
<p>Kommentar:  Införlivar AD (bilaga, pkt 12) som dock anger ”så vitt det är nödvändigt och möjligt”.</p>
<p>Allmänna råd till 4 § djurskyddslagen</p>
<p>Grisar som hålls utomhus under den varma årstiden bör ha tillgång till gyttjebad.</p>
<h2>Mått</h2>
<h2>19 § Minsta utrymme per djur i boxar eller hyddor för vuxna djur. Analys av svenska djurskyddsföreskrifter och EU-direktiv</h2>
<p>Kommentar:  Införlivar GD (Artikel 3 pkt 1b, 2, 4a, Bilaga kapitel 2 pkt A)</p>
<h2>Analys av svenska djurskyddsföreskrifter och EU-direktiv</h2>
<h2>22 § Minsta utrymme per djur vid rak foderplats vid samtidig utfodring av grupphållna grisar.</h2>
<h2>23 § Mått för dränerande spaltgolv av betong och spaltgolvskassetter av betong.</h2>
<p>Kommentar:  Införlivar exakt GD (Artikel 3 punkt 1 a)</p>
<h2>25 § Minsta utrymme per djur i ligghall eller hydda för grisar som hålls som utegångsdjur ska vara lika med liggarean i ströad liggbox. Skötsel</h2>
<h2>1 § Får ska hållas i lösdrift.</h2>
<h2>2 § Får ska hållas i par eller grupp. Baggar får dock hållas individuellt under en kortare period om det är nödvändigt.</h2>
<h2>3 § Fårens klövar ska inspekteras regelbundet och verkas vid behov.</h2>
<h2>4 § Får ska klippas vid behov och med högst ett års intervall.</h2>
<h2>5 § Får ska ha tillgång till hö, halm eller annat lämpligt grovfoder som kan tillgodose deras sysselsättningsbehov. Bete och utevistelse</h2>
<h2>6 § Får ska sommartid hållas på bete eller på annat sätt ges tillfälle att vistas ute under en sammanhängande tidsperiod som infaller under perioden 1 maj – 15 oktober. Den sammanhängande tidsperioden som avses i första stycket ska minst vara enligt följande:</h2>
<h2>1. Blekinge, Skåne och Hallands län – 4 månader,</h2>
<h2>2. Stockholms, Uppsala, Södermanlands, Östergötlands, Jönköpings, Kronobergs, Kalmar, Gotlands, Västra Götalands, Värmlands, Örebro och Västmanlands län – 3 månader,</h2>
<h2>3. Dalarnas, Gävleborgs, Västernorrlands, Jämtlands, Västerbottens och Norrbottens län – 2 månader.</h2>
<h2>7 § Det är tillåtet att utan hinder av 6 § hålla inne får hela dygn i följande fall:</h2>
<h2>1. om det är nödvändigt för att skydda djuren vid onormala väderleksförhållanden,</h2>
<h2>2. om det är nödvändigt för att skydda marken från skador vid onormala väderleksförhållanden,</h2>
<h2>3. om det är nödvändigt för att skydda djur mot allvarliga insektsangrepp,</h2>
<h2>4. om det finns en omedelbar fara för rovdjursangrepp som rimligen inte kan undanröjas på annat sätt,</h2>
<h2>5. om djuren är anmälda för slakt och ska slaktas före den 15 juni, eller</h2>
<h2>6. om djuren måste skötas, vårdas eller behandlas på ett sätt som inte är lämplig utomhus. Analys av svenska djurskyddsföreskrifter och EU-direktiv</h2>
<h2>Om djur hålls inne hela dygn i enlighet med någon av ovanstående punkter ska detta journalföras. Utrymme, inredning och utrustning</h2>
<h2>8 § Fårens liggytor får inte bestå av gödseldränerande golv.</h2>
<h2>9 § I fårbesättningar ska lamningsboxar kunna iordningställas under lamningen. Hela golvytan i en lamningsbox ska vara försedd med ströbädd.</h2>
<h2>10 § En transponder- eller responderstyrd foderstation får inte användas av fler får än att alla hinner äta sin dygnstilldelning inom 12 timmar. Mått</h2>
<h2>11 § Minsta utrymme i gemensambox. Analys av svenska djurskyddsföreskrifter och EU-direktiv</h2>
<h2>12 § Minsta utrymme vid foderhäck eller foderbord.</h2>
<h2>13 § Avstånd mellan foderbord eller foderhäck och vägg eller motsvarande ska vara minst 2,0 m.</h2>
<h2>14 § Gödseldränerande spaltgolv ska ha en stavbredd som är minst 80 mm och en spaltbredd som är högst 25 mm.</h2>
<h2>15 § Antalet drickplatser per djur med automatisk vattenförsörjning ska vara minst:</h2>
<p>- 1 drickplats per 15 tackor av mjölkras, - 1 drickplats per 30 djur övriga får.</p>
<h2>16 § En lamningsbox ska minst ha måtten 1,2 x 1,2 m.</h2>
<p>Allmänna råd till 3 § djurskyddsförordningen</p>
<p>Lamningsboxar för tackor med fler än två lamm eller för tackor av tung ras bör vara minst 1,5 x 1,5 m.</p>
<p>Allmänna råd till 2 och 4 § § djurskyddslagen</p>
<p>Getter bör vara avhornade eller försedda med skydd på hornspetsarna för att förhindra stångningsskador .</p>
<h2>Skötsel</h2>
<h2>1 § Djurens klövar ska inspekteras regelbundet och verkas vid behov.</h2>
<h2>2 § Getter av ullras ska klippas vid behov och med högst ett års intervall. Analys av svenska djurskyddsföreskrifter och EU-direktiv</h2>
<h2>Bete och utevistelse</h2>
<h2>3 § Getter ska sommartid hållas på bete eller på annat sätt ges tillfälle att vistas ute under en sammanhängande tidsperiod som infaller under perioden 1 maj – 15 oktober, minst enligt följande:</h2>
<h2>1. Blekinge, Skåne och Hallands län – minst 4 månader,</h2>
<h2>2. Stockholms, Uppsala, Södermanlands, Östergötlands, Jönköpings, Kronobergs, Kalmar, Gotlands, Västra Götalands, Värmlands, Örebro och Västmanlands län – minst 3 månader,</h2>
<h2>3. Dalarnas, Gävleborgs, Västernorrlands, Jämtlands, Västerbottens och Norrbottens län – minst 2 månader.</h2>
<h2>4 § Getter får utan hinder av 3 § hållas inne hela dygn eller delar av dygn i följande fall:</h2>
<h2>1. om det är nödvändigt för att skydda djuren vid onormala väderleksförhållanden,</h2>
<h2>2. om det är nödvändigt för att skydda marken från skador vid onormala väderleksförhållanden,</h2>
<h2>3. om det är nödvändigt för att skydda djur mot allvarliga insektsangrepp,</h2>
<h2>4. om det finns en omedelbar fara för rovdjursangrepp som rimligen inte kan undanröjas på annat sätt, eller</h2>
<h2>5. om djuren måste skötas, vårdas eller behandlas på ett sätt som inte är lämpligt utomhus. Om djur hålls inne hela dygn i enlighet med någon av ovanstående punkter ska detta journalföras. Utrymme, inredning och utrustning</h2>
<h2>5 § I getbesättningar ska killningsboxar kunna iordningställas under killningen. Hela golvytan i en killningsbox ska vara försedd med ströbädd. Mått</h2>
<p>Allmänna råd till 3 § djurskyddsförordningen</p>
<p>En killningsbox bör vara minst 1,0 × 1,2 m.</p>
<p>Båspallens längd bör vara minst 1,0 m.</p>
<p>Båspallens högsta höjd över golvet bör vara 0,55 m.</p>
<h2>Analys av svenska djurskyddsföreskrifter och EU-direktiv</h2>
<h2>6 § Minsta utrymme i gemensambox.</h2>
<h2>7 § Utrymme vid foderhäck eller foderbord ska vara minst 0,35 m per djur om djuren hålls i lösdrift och minst 0,45 m om djuren hålls bundna.</h2>
<h2>8 § Gödseldränerande spaltgolv ska ha en stavbredd som är minst 80 mm och en spaltbredd som är högst 25 mm.</h2>
<h2>9 § Antalet drickplatser med automatisk vattenförsörjning ska vara minst en per 15 getter. Skötsel</h2>
<h2>1 § Endast raser som har en medelvikt under 2,4 kg får hållas i burar. Djuren får hållas i burar högst två år.</h2>
<h2>2 § Unghöns ska vara uppfödda i inhysningssystem som förbereder dem för det system som de ska hållas i som vuxna.</h2>
<p>Allmänna råd till 6 kap. 2 §</p>
<p>Värphöns i bursystem bör vara uppfödda i bursystem för unghöns.</p>
<p>Frigående värphöns bör vara uppfödda som frigående unghöns. Unghöns uppfödda i bursystem bör inte användas som frigående värphöns i flervåningssystem.</p>
<h2>3 § Belysning i stallar med plats för mer än 350 djur ska tändas och släckas med automatisk, tidsstyrd dimfunktion eller motsvarande.</h2>
<p>Kommentar:  Införlivar VD (bilaga, pkt 3). Observera att VD anger att halvmörker ”bör” iakttas. Sverige har därför strängare krav.</p>
<p>Allmänna råd till 4 § djurskyddslagen</p>
<h2>Analys av svenska djurskyddsföreskrifter och EU-direktiv</h2>
<p>Värphöns bör ha en sammanhängande mörkerperiod på minst åtta timmar per dygn.</p>
<h2>4 § Ströbadet i burar för värphöns ska vara tillgängligt för hönsen under en sammanhängande period på minst fem timmar per dygn under den för hönsen aktiva delen av dygnet.</h2>
<h2>5 § Unghöns ska ha ständig tillgång till strömedel som kan tillfredställa deras beteendebehov av att picka, sprätta och sandbada.</h2>
<p>Allmänna råd till 9 § djurskyddsförordningen</p>
<p>Strömedel med grov struktur, såsom exempelvis kutterspån, bör inte användas i bursystem.</p>
<h2>6 § Unghöns ska ha tillgång till sittpinnar. Utrymme, inredning och utrustning</h2>
<h2>7 § Mekaniskt ventilerade stallavdelningar med fler än 2 000 djur ska vara utrustade med larmanordning som varnar för:</h2>
<h2>1. övertemperaturer,</h2>
<h2>2. strömavbrott, samt</h2>
<h2>3. fel på larmanordningen. Larmanordningen ska vara utformad så att larmet uppmärksammas på ett betryggande sätt. Utrustningen ska kontrolleras regelbundet och före varje insättning av en ny omgång djur.</h2>
<p>Kommentar:  Kravet på larm i hönsstallar finns i AD (se bilaga pkt 13). Sverige har ansett att stallavdelningar med upp till 2000 höns inte ska omfattas av kravet.</p>
<p>Allmänna råd till 2 § djurskyddslagen</p>
<p>Stallar för fler än 2 000 djur bör vara utrustade med ett reservelverk.</p>
<h2>8 § Vid förprövningspliktig ny-, till- eller ombyggnad av ett stall med gödseldränerande golv ska stallet ha mekaniskt utgödslingssystem som medger att regelbunden utgödsling kan ske under det gödseldränerande golvet.</h2>
<h2>9 § I stallar med envåningssystem får djuren endast tillfälligtvis utsättas för ammoniakhalter som överstiger 25 ppm i stalluften.</h2>
<p>Kommentar:  AD (bilaga, punkt 10) anger mer allmänt att gaskoncentrationen inte får vara skadliga. (se även L100 1 kap. 21 §)</p>
<p>Allmänna råd till 6 kap. 9 §</p>
<p>Stallar med gödseldränerande golv som var i bruk före denna författnings ikraftträdande samt sådana ny-, till- eller ombyggda stallar som inte omfattas</p>
<h2>Analys av svenska djurskyddsföreskrifter och EU-direktiv</h2>
<p>av 8 § bör ha utgödslingssystem som medger att regelbunden utgödsling kan ske under det gödseldränerande golvet.</p>
<p>Utgödsling under gödseldränerande golvytor bör ske minst 2 gånger per vecka .</p>
<h2>10 § I system för frigående värphöns med plats för mer än 350 djur får sittpinnar inte vara placerade över ströbädden. I flervåningssystem för frigående unghöns eller värphöns ska våningsplanen utföras så att spillning inte kan falla ner på lägre våningsplan. Även i övrigt ska inredning i stallar vara utformad så att djuren inte blir nedsmutsade av foder-, vatten- eller gödselspill.</h2>
<p>Kommentar:  Införlivar VD (Sista stycket fanns med i L100 från SJVFS 1997:124. Kravet finns med generellt i VD: ”samtliga ytor och all utrustning på tillfredsställande sätt hållas rena”.</p>
<h2>11 § I anläggningar där djuren har möjlighet till utevistelse ska utomhusytorna ha en area som är anpassad till beläggningsgraden och markytans beskaffenhet så att föroreningar undviks. Utomhusytorna ska vara försedda med skydd mot dåligt väder och rovdjur. I anläggningar med plats för mer än 350 djur ska flera öppningar ge tillträde till utomhusytorna.</h2>
<p>Kommentar : Införlivar VD (Kapitel I, Artikel 4, pkt 3 b(ii))</p>
<h2>12 § Dränerande golv ska vara så konstruerat att det ger stöd åt de främre klorna på varje fot.</h2>
<p>Kommentar:  Införlivar VD (Kapitel I, Artikel 4, pkt 2 samt Kapitel II, Artikel 5, pkt 1(5)).</p>
<h2>13 § Burar för värphöns eller unghöns ska ha täta sidoväggar.</h2>
<h2>14 § Burar för värphöns ska vara försedda med klonötare.</h2>
<p>Kommentar:  Införlivar VD (Kapitel III, Artikel 6, pkt 5)).</p>
<h2>15 § Ströbadet i burar för värphöns ska vara utformat så att hönsen kommer i direktkontakt med strömedlet vid ströbadning samt avgränsat så att strömedlet hålls kvar i ströbadet.</h2>
<h2>16 § Golvet i ett rede får inte vara utfört så att fåglarna ligger direkt på rutnät av metall.</h2>
<p>Kommentar:  Införlivar VD (Artikel2 , pkt 2b).</p>
<h2>Mått</h2>
<h2>17 § Minsta utrymme för värphöns i bur. Analys av svenska djurskyddsföreskrifter och EU-direktiv</h2>
<p>Kommentar:  Införlivar VD (Artikel 2, pkt 2d, Kapitel III, Artikel 6, pkt 1a) Enligt direktivet måste rede och ströbad finnas men det finns inga föreskrifter om minsta area för dessa. Däremot anges 750 cm2 burarea per höna varav minst 600 cm2 måste vara ”tillgänglig area”.</p>
<h2>Analys av svenska djurskyddsföreskrifter och EU-direktiv</h2>
<h2>18 § Övriga mått m.m. för värphöns i bur.</h2>
<p>Kommentar:  Införlivar VD (Artikel 2, pkt 2d, Kapitel III, Artikel 6, pkt 1d, 2-4). VD har 14 % som högsta lutning. VD har inga begränsningar vad gäller burvåningar och inte heller antalet höns per bur. Det senare bör ses i sammanhanget att VD medger att medlemsstaterna får tillåta näbbtrimning (Bilaga, pkt8)</p>
<h2>19 § Utrymme för frigående värphöns.</h2>
<p>Kommentar:  Införlivar VD (Kapitel I, Artikel 4, pkt 1c,e, 4). VD anger högst 9 höns/m2 tillgänglig area oavsett system (samt 12 höns/m2 fram till år 2012 för envåningssystem). I Sverige tillåts 9 höns/m2 i envåningssystem enbart för djur med en vikt under 2,4 kg och i flervåningssystem endast om man har högsta poäng i kontrollprogrammet (se 20 § nedan)."</p>
<h2>20 § Utan hinder av 19 § får stallar hos äggproducenter som är anslutna till ett kontrollprogram, beläggas i enlighet med kontrollprogrammet, dock högst 20 höns per m golvarea.</h2>
<h2>21 § Övriga mått m.m. för frigående värphöns.</h2>
<p>Kommentar:  Införlivar VD (Artikel 2, pkt 2d, Kapitel I, Artikel 4, pkt 1c,e, 4) (Sverige hade tidigare krav på 15 mm/djur vid runt vattentråg. Vad gäller fodertråg hade Sverige 125 mm/djur vid samtidig utfodring och vid fri utfodring: 40mm/djur vid rakt tråg resp. 30 mm/djur vid runt tråg. Sverige hade tidigare krav på 165 cm sittpinne/djur.</p>
<h2>22 § Utrymme för unghöns i bur.</h2>
<p>Kommentar:  VD innehåller inga specifika regler för unghöns.</p>
<h2>23 § Utrymme för frigående unghöns. Analys av svenska djurskyddsföreskrifter och EU-direktiv</h2>
<h2>24 § Utan hinder av 23 § får stallar hos unghönsuppfödare som är anslutna till ett kontrollprogram, beläggas i enlighet med kontrollprogrammet, dock högst 18 unghöns per m tillgänglig area vid 18 veckors ålder.</h2>
<h2>25 § Övriga mått för frigående unghöns. Skötsel</h2>
<h2>1 § Slaktkycklingar som föds upp inomhus ska hållas på ströbädd med en torr och lucker yta . Anordningar för dricksvatten ska placeras och underhållas så att vattenspill i ströbäddar minimeras. Slaktkycklingar ska ses till minst två gånger dagligen.</h2>
<p>Kommentar:  Införlivar SD (Bilaga I, pkt 1, 3, 8).</p>
<h2>2 § Slaktkycklingar ska med undantag av första uppfödningsveckan och de sista tre dagarna före slakt, ha en mörkerperiod om minst sex timmar per dygn, varav en sammanhängande mörkerperiod på minst fyra timmar. I stallar för slaktkycklingar ska belysningen på minst 80 % av den tillgängliga ytan vara minst 20 lux mätt i fåglarnas ögonhöjd. På veterinärs inrådan får ljusstyrkan tillfälligt minskas.</h2>
<p>Kommentar:  Införlivar SD (Artikel 2 pkt 1h-i, Bilaga I, pkt 6, 7). Kravet på sammanhängande mörkerperiod var tidigare allmänt råd i Sverige.</p>
<p>Allmänna råd till 9 § djurskyddslagen</p>
<h2>Analys av svenska djurskyddsföreskrifter och EU-direktiv</h2>
<p>Om en slaktkyckling uppvisar svårigheter att gå, eller i övrigt visar tecken på skada eller sjukdom bör den avlivas.</p>
<h2>3 § Om fler än 500 djur hålls på anläggningen, ska relevanta fakta om uppfödningen (antal djur, totalarea, hybrid, daglig dödlighet, samt – om möjligt - orsak) journalföras. Journalerna ska bevaras i minst tre år.</h2>
<p>Kommentar:  Införlivar SD (Bilaga 1, pkt 11).</p>
<h2>4 § Personer som hanterar slaktkycklingar på anläggningar med plats för fler än 500 slaktkycklingar ska ha genomgått en utbildning eller på annat sätt förvärvat motsvarande kunskaper för att kunna sköta slaktkycklingar på ett djurskyddsmässigt korrekt sätt. Framförallt gäller detta kunskap om regelverk, djurens fysiologi, behov och beteende, varsam hantering i samband med infångning, lastning och transport, akutvård och avlivning samt förebyggande smittskydd.</h2>
<p>Kommentar:  Införlivar SD (Artikel 4 pkt 3, 4, 6) krav på utbildning eller likvärdig erfarenhet för djurhållare. I övrigt gäller enligt SD att ägaren och djurhållaren ska ha försett personer som anställs eller anlitas för att sköta, lasta eller fånga djuren, med diverse instruktioner om relevanta djurskyddskrav och anläggningens avlivningsmetoder. De svenska kraven är alltså strängare än SD:s eftersom utbildningskravet eller motsvarande gäller alla personal.</p>
<h2>Utrustning</h2>
<h2>5 § Mekaniskt ventilerade stallavdelningar med fler än 2 000 djur ska vara utrustade med larmanordning som varnar för:</h2>
<h2>1. övertemperaturer,</h2>
<h2>2. strömavbrott, samt</h2>
<h2>3. fel på larmanordningen. Larmanordningen ska vara utformad så att larmet uppmärksammas på ett betryggande sätt. Utrustningen ska kontrolleras regelbundet och före varje insättning av en ny omgång djur.</h2>
<p>Kommentar:  Kravet på larm i slaktkycklingstallar finns i AD (se bilaga pkt 13). Sverige har ansett att stallavdelningar med upp till 2000 slaktkycklingar inte ska omfattas av kravet.</p>
<p>Allmänna råd till 2 § djurskyddslagen</p>
<p>S tallar för fler än 2 000 djur bör vara utrustade med reservelverk.</p>
<h2>6 § Djuren ska ha ständig tillgång till foder eller måltidsutfodras med för djuren lämpliga intervall. Fodret får tas bort från djuren tidigast 12 timmar före beräknad slakttidpunkt.</h2>
<p>Kommentar:  Införlivar SD (bilaga I pkt 2).</p>
<h2>Analys av svenska djurskyddsföreskrifter och EU-direktiv</h2>
<h2>Mått</h2>
<h2>7 § Utrymme för slaktkycklingar.</h2>
<h2>1) 8 mm vid fri tillgång på foder.</h2>
<p>Kommentar:  Införlivar SD (Artikel 3 pkt 2) SD har en maxgräns på 33 kg/m2)</p>
<h2>8 § Utan hinder av 7 kap, 7 § får stallar hos slaktkycklinguppfödare som är anslutna till ett kontrollprogram, beläggas i enlighet med kontrollprogrammet, dock högst 36 kg per m och högst 25 djur per m .</h2>
<p>Kommentar:  Införlivar SD (Artikel 3 pkt 2, 4) SD har en maxgräns på 33 kg/m2, resp 39 kg/m2 (+3 kg) om anläggningen uppfyller vissa krav.</p>
<h2>Skötsel</h2>
<h2>1 § Kalkoner ska hållas frigående och ska ha tillgång till ströbädd om de föds upp inomhus. Utrustning</h2>
<h2>2 § Mekaniskt ventilerade stallavdelningar med fler än 2 000 djur ska vara utrustade med larmanordning som varnar för:</h2>
<h2>1. övertemperaturer,</h2>
<h2>2. strömavbrott, samt</h2>
<h2>3. fel på larmanordningen. Larmanordningen ska vara utformad så att larmet uppmärksammas på ett betryggande sätt. Utrustningen ska kontrolleras regelbundet och före varje insättning av en ny omgång djur .</h2>
<h2>Analys av svenska djurskyddsföreskrifter och EU-direktiv</h2>
<p>Kommentar:  Kravet på larm i kalkonstallar finns i AD (se bilaga pkt 13). Sverige har ansett att stallavdelningar med upp till 2000 kalkoner inte ska omfattas av kravet.</p>
<p>Allmänna råd till 2 § djurskyddslagen</p>
<p>S tallar för fler än 2 000 djur bör vara utrustade med reservelverk.</p>
<h2>Mått</h2>
<h2>3 § Utrymme för avelsdjur och slaktdjur.</h2>
<h2>4 § Utan hinder av 3 § får stallar hos slaktkalkonuppfödare som är anslutna till ett kontrollprogram, beläggas i enlighet med kontrollprogrammet, dock högst med 40 kg per m för djur < 7 kg och högst 45 kg per m för djur >  7 kg. Skötsel</h2>
<h2>1 § Ankor och gäss som föds upp inomhus ska hållas på ströbädd.</h2>
<p>Allmänna råd till 4 § djurskyddslagen</p>
<p>Ankor och gäss bör ha tillgång till badvatten.</p>
<h2>Utrustning</h2>
<h2>Analys av svenska djurskyddsföreskrifter och EU-direktiv</h2>
<h2>2 § Mekaniskt ventilerade stallavdelningar med fler än 2 000 djur ska vara utrustade med larmanordning som varnar för:</h2>
<h2>1. övertemperaturer,</h2>
<h2>2. strömavbrott, samt</h2>
<h2>3. fel på larmanordningen. Larmanordningen ska vara utformad så att larmet uppmärksammas på ett betryggande sätt. Utrustningen ska kontrolleras regelbundet och före varje insättning av en ny omgång djur.</h2>
<p>Kommentar:  Kravet på larm i stallar för ankor och gäss finns i AD (Bilaga pkt 13). Sverige har ansett att stallavdelningar med upp till 2000 ankor eller gäss inte ska omfattas av kravet.</p>
<p>Allmänna råd till 2 § djurskyddslagen</p>
<p>Stallar för fler än 2 000 djur bör vara utrustade med reservelverk.</p>
<h2>Analys av svenska djurskyddsföreskrifter och EU-direktiv</h2>
<h2>Mått</h2>
<h2>3 § Utrymme för ankor och gäss.</h2>
<p>- golvarea i ligghall 32 kg/m², - rastgård 10 ggr ligghallsarean, - runt fodertråg 7 mm/djur (fri utfodring), - rakt vattentråg 9 mm/djur.</p>
<h2>Skötsel</h2>
<h2>1 § Infångade vilda minkar eller rävar får inte hållas i burar för pälsproduktion.</h2>
<h2>2 § Minkar och rävar ska, beträffande avelsdjur och valpar upp till fyra månaders ålder, ha fri tillgång till dricksvatten. Övriga minkar och rävar ska ha tillgång till dricksvatten minst två gånger per dygn. Utrymme och inredning m.m.</h2>
<h2>3 § Mink- och rävburar ska vara så konstruerade eller uppställda att djuren inte kan skada varandra genom näten. Analys av svenska djurskyddsföreskrifter och EU-direktiv</h2>
<h2>4 § Bottennät i minkburar ska bestå av rostfri eller plastbelagd tråd eller av galvaniserad järntråd. Nätbotten ska vara stabil och tråden ska ha en sådan kvalitet att djurens tassar inte skadas av den.</h2>
<h2>5 § Mink- och rävburar ska vara försedda med en lya. Lyan ska vara utformad så att den medger god hygien och att djuren kan inta naturliga viloställningar i den. En avelshonas lya ska dessutom ge honan utrymme att föda och vårda sina valpar.</h2>
<h2>6 § Minkar och rävar ska ges föremål som de kan sysselsätta sig med.</h2>
<h2>7 § Ett skugghus ska vara konstruerade på sådant sätt att minkar och rävar inte utsätts för oacceptabel övertemperatur.</h2>
<p>Allmänna råd till 10 kap. 7 §</p>
<p>I befintliga anläggningar bör beredskap finnas för att kyla ned djur eller byggnader.</p>
<p>En pälsdjursgård bör ha ett sådant läge att djuren får skydd mot vind och inte utsätts för besvärande buller.</p>
<h2>Särskilda bestämmelser för minkar</h2>
<h2>8 § En kull minkvalpar ska delas senast vid tio veckors ålder.</h2>
<h2>9 § En minklya ska vara försedd med strömedel. Detta är dock inte erforderligt vid stark värme under sommaren. Analys av svenska djurskyddsföreskrifter och EU-direktiv</h2>
<h2>11 § Mått för nät. Särskilda bestämmelser för rävar</h2>
<h2>12 § Djuren, särskilt valparna, ska skötas på ett sådant sätt att de blir vana vid människor.</h2>
<h2>13 § En rävbur ska vara försedd med en spaningshylla. En lyas tak får användas som spaningshylla och spaningshyllan ska då ha tät botten. -----------------------</h2>
<h2>Analys av svenska djurskyddsföreskrifter och EU-direktiv</h2>
<h2>Djurskyddsförordningen (1988:539)</h2>
<h2>Inledande bestämmelse</h2>
<h2>1 § Denna förordning innehåller kompletterande bestämmelser till djurskyddslagen (1988:534). Förordning (2006:818).</h2>
<h2>EG-bestämmelser</h2>
<h2>1 a § De EG-rättsliga grundförordningar som helt eller delvis kompletteras av djurskyddslagen (1988:534) anges i ett tillkännagivande av regeringen. I fråga om bestämmelser i sådana förordningar som faller inom flera lagars tillämpningsområde anges i tillkännagivandet vilka bestämmelser som kompletteras av djurskyddslagen. Statens jordbruksverk får meddela de föreskrifter och fatta de beslut som behövs som komplettering till EG-bestämmelserna. Förordning (2007:484).</h2>
<h2>Djurstallar</h2>
<h2>1 b § Stall och andra förvaringsutrymmen för djur skall vara så rymliga att samtliga djur i utrymmet kan ligga samtidigt och röra sig obehindrat. Utrymmena skall utformas så, att djuren kan bete sig naturligt.</h2>
<p>Kommentar:  Införlivar AD (Bilaga pkt 7). AD lägger dock ribban vid onödigt lidande eller onödig skada. Införlivar även KD (Artikel 3 pkt 1) vad gäller rörelsefrihet och liggfunktion. Införlivar också GD (Bilaga, Kapitel 1, pkt 3) som ställer krav på att grisar ska kunna vila och resa sig normalt.</p>
<h2>2 § Ett djurstall skall vara utformat så att klimatet i stallet blir tillfredsställande. Buller skall hållas på en låg nivå. Ett djurstall skall vara försett med fönster för dagsljus. Jordbruksverket får meddela föreskrifter om undantag eller för särskilt fall medge undantag från andra stycket. Förordning (2007:484).</h2>
<p>Kommentar : Införlivar AD (Bilaga, pkt 10) samt KD (Bilaga, pkt 3) vad gäller klimat på jämförbar nivå (djuren får inte komma till skada). Observera dock att kraven i L100 är högre satta (se L100 1 kap 19-22§§). När det gäller buller så införlivas GD (Bilaga, Kapitel 1, punkt 1) som dock håller en lägre kravnivå (85 dB) jämfört med kraven i L100 (se L100 1 kap 27 §). Krav på fönster finns inte i några direktiv men vi har ansett att vårt krav på fönster införlivar AD (Bilaga, pkt 11), GD (Bilaga, Kapitel 1, pkt 2) samt KD (Bilaga, pkt 5).</p>
<h2>3 § Inredning i djurstallar och i andra förvaringsutrymmen för djur samt utrustning i hägn skall vara utformad så, att den Analys av svenska djurskyddsföreskrifter och EU-direktiv</h2>
<h2>inte tillfogar djuren skador eller medför risk för djurens hälsa. Inredning och övrig utrustning får inte hindra djuren att bete sig naturligt, otillbörligt inskränka deras rörelsefrihet eller annars verka störande på dem. Förordning (2002:723).</h2>
<p>Kommentar:  Införlivar AD (Bilaga pkt 8-9). Djurskyddsnivån är i princip lika med undantag på Sveriges krav på att djuren ska kunna bete sig naturligt. Införlivar även KD (Bilaga, pkt 1) som anger att material som används inte får vara skadliga för kalvarna. I GD ställs inga motsvarande krav annat än när det gäller golv (se GD, Bilaga Kapitel 1, pkt 5). Där ligger nivå på att grisarna inte får skadas eller lida.</p>
<h2>4 § Jordbruksverket får meddela föreskrifter om storleken på och utformningen i övrigt av stall, andra förvaringsutrymmen för djur samt hägn. Förordning (2007:484).</h2>
<h2>Förprövning av djurstallar</h2>
<h2>5 § Stall och andra förvaringsutrymmen samt hägn för hästar, för djur som föds upp eller hålls för produktion av livsmedel, ull, skinn eller pälsar eller för djur som används i sådan undervisning som inte är djurförsök, får inte uppföras, byggas till eller byggas om utan att stallen, förvaringsutrymmena eller hägnen på förhand har godkänts från djurskydds- och djurhälsosynpunkt. Detsamma gäller när ett stall, ett annat förvaringsutrymme eller ett häng ändras på ett sätt som är av väsentlig betydelse från djurskydds- eller djurhälsosynpunkt eller när ett stall, ett annat förvaringsutrymme eller ett hägn som förut har använts för annat ändamål tas i anspråk eller inreds för sådan djurhållning eller djuruppfödning. Vad som sägs om stall, annat förvaringsutrymme och hägn gäller även del av stall, del av annat förvaringsutrymme samt del av hägn. Första stycket gäller inte stall, andra förvaringsutrymmen och hägn som används av Försvarsmakten.</h2>
<h2>Jordbruksverket får meddela föreskrifter om villkor för förprövning och om undantag från första stycket. Förordning (2007:1395).</h2>
<h2>6 § Frågor om förprövning enligt 5 § prövas av länsstyrelsen. Länsstyrelsen ska besiktiga stall och andra förvaringsutrymmen samt hägn innan de tas i bruk eller, om detta är mer lämpligt, snarast möjligt därefter. Jordbruksverket får meddela föreskrifter om besiktningen. Förordning (2007:1395).</h2>
<h2>6 a § Om någon utför en åtgärd enligt 5 § utan godkännande på förhand av länsstyrelsen, ska länsstyrelsen besluta att det ska tas ut en sådan särskild avgift som avses i 3 a § andra stycket Analys av svenska djurskyddsföreskrifter och EU-direktiv</h2>
<h2>djurskyddslagen (1988:534).</h2>
<h2>Den särskilda avgiften ska</h2>
<h2>1. för åtgärder som avser nybyggnad för ett mindre antal djur med användande av beprövad teknik eller mindre om- eller tillbyggnad uppgå till 12 000 kr, och</h2>
<h2>2. för annan nybyggnad eller för större om- eller tillbyggnad uppgå till 24 000 kr. Har frågan inte tagits upp av länsstyrelsen inom fem år från det att åtgärden vidtogs, får någon särskild avgift inte tas ut. Förordning (2007:1395).</h2>
<h2>6 b § Om en åtgärd i fråga om stall, annat förvaringsutrymme för djur eller hägn som kräver förprövning enligt 5 § har vidtagits utan sådan prövning ska länsstyrelsen fatta beslut som avses i 3 b § djurskyddslagen (1988:534).</h2>
<h2>Förordning (2007:1395).</h2>
<h2>Förprövning av ny teknik</h2>
<h2>7 § Nya tekniska system och ny teknisk utrustning för djurhållning skall ha godkänts från djurhälso- och djurskyddssynpunkt innan de får användas. Jordbruksverket får meddela föreskrifter om undantag från första stycket. Förordning (2007:484).</h2>
<h2>8 § Frågor om godkännande av ny teknik prövas av Jordbruksverket. Förordning (2007:484).</h2>
<h2>Djurhållning</h2>
<h2>8 a § Jordbruksverket får meddela föreskrifter om utfodring och vattning av djur. Förordning (2007:484).</h2>
<h2>9 § Höns för äggproduktion får inte hållas i andra inhysningssystem än sådana som uppfyller hönsens behov av rede, sittpinne och sandbad .  Inhysningen skall ske på ett sådant sätt att dödlighet och beteendestörningar hos hönsen hålls på en låg nivå. Jordbruksverket får meddela ytterligare föreskrifter om hur hönsen skall inhysas. Förordning (2007:484).</h2>
<p>Kommentar:  Införlivar VD (Kapitel III, Artikel 6, pkt 1 b-d) om krav på rede strö och sittpinne. Krav på låg nivå på dödlighet och beteendestörningar finns inte i VD. VD ställer inte heller någon specifikt krav på ”sandbadning” utan sträcker sig till att det ska finnas strö för hönsen att picka och sprätta i. Observera också att VD inte gäller</p>
<h2>Analys av svenska djurskyddsföreskrifter och EU-direktiv</h2>
<p>för anläggninar med < 350 höns, inte för avelshöns eller höns som hålls för ägg avsedda för kläckning. I Sverige gäller kraven oavsett anläggningens storlek och ändamål.</p>
<h2>9 a § Rävar får bara hållas på ett sådant sätt att deras behov av att vara tillsammans med andra rävar, röra sig, gräva och ägna sig åt annan sysselsättning kan tillgodoses .</h2>
<h2>Jordbruksverket får meddela ytterligare föreskrifter om hur rävar skall hållas. Förordning (2007:484).</h2>
<h2>10 § Nötkreatur som hålls för mjölkproduktion och som är äldre än sex månader skall sommartid hållas på bete.</h2>
<h2>11 § Andra nötkreatur än sådana som hålls för mjölkproduktion skall sommartid hållas på bete eller på annat sätt ges tillfälle att vistas ute. Första stycket gäller inte djur som är yngre än sex månader och inte heller tjurar eller djur som hålls i karantän. Förordning (1995:1225).</h2>
<h2>12 § Om det är möjligt skall avelssvin sommartid ges tillfälle att vistas ute.</h2>
<h2>13 § Jordbruksverket får meddela föreskrifter om hur bete enligt 10 och 11 §§ skall anordnas. Förordning (2007:484).</h2>
<h2>13 a § Undantag från 10 och 11 §§ får i enskilda fall beslutas i fråga om</h2>
<h2>1. djurstallar som tagits i bruk efter den 1 juli 1988, om särskilda klimatförhållanden gör utevistelse olämplig från djurskyddssynpunkt eller om undantag är nödvändigt som en följd av oförutsedda extraordinära omständigheter,</h2>
<h2>2. djurstallar som tagits i bruk före den 1 juli 1988,</h2>
<h2>inbegripet djurstallar som därefter byggts om eller byggts till, om det finns särskilda skäl och under villkor som anges i föreskrifter meddelade av Jordbruksverket.</h2>
<h2>I fall som avses i första stycket 1 prövas frågor om undantag av Jordbruksverket. Detsamma gäller i fall som avses i första stycket 2, om stallet har byggts om eller byggts till så att djurantalet har utökats med mer än nio vuxna eller arton unga djur. I övriga fall prövas frågor om undantag av länsstyrelsen. Beslut om undantag ska efter viss tid prövas på nytt enligt föreskrifter som meddelas av Jordbruksverket. Beslutet kan Analys av svenska djurskyddsföreskrifter och EU-direktiv</h2>
<h2>återkallas om ställda villkor inte uppfylls. Förordning (2008:1051).</h2>
<h2>14 § Svin skall hållas lösgående.</h2>
<p>Kommentar:  Införlivar GD (Artikel 3 punkt 3). Direktivet anger att suggor eller gyltor inte får hållas bundna. Vad gäller övriga kategorier så nämns inget specifikt om dem i det avseendet. Visserligen binds troligen(?) inte någon övrig griskategori upp i europa, men i Sverige är det tydligt förbjudet. Vi har också ansett att ”lösgående” innebär att djuren inte heller får hållas fixerade. Den tolkningen är inte helt tydlig i GD. GD reglerar dock om grupphållning för suggor och gyltor under vissa perioder (Artikel 3 punkt 4 a-b). (se även kommentarer till 3 kap. 1 § L100).</p>
<h2>15 § Fixeringsanordningar för svin får inte användas annat än tillfälligtvis.</h2>
<p>Kommentar:  Införlivar GD (Artikel 3 punkt 3, 4 a-b). De svenska bestämmelserna om fixering av grisar framgår av 3 kap. 3 § L100. Genom de föreskrifterna tillåts ingen generell fixering av suggor eller gyltor under digivnings- eller betäckningspeioden.</p>
<h2>Utrustning eller anordning som ger djur en elektrisk stöt i avsikt att styra deras beteende får inte användas. Anordningar av det slaget får inte heller finnas monterade i stall, andra förvaringsutrymmen för djur eller hägn. Förbudet i andra stycket gäller inte användning av elstängsel. Jordbruksverket får meddela föreskrifter om</h2>
<h2>1. villkor för användning av elstängsel,</h2>
<h2>2. undantag från förbudet i andra stycket när det gäller elektriska pådrivare och elavvisare på fodervagnar, samt</h2>
<h2>3. villkor för sådan användning som är tillåten enligt föreskrifter meddelade med stöd av 2. Förordning (2007:484).</h2>
<h2>16 § Boxar för svin och för kalvar upp till en månads ålder skall vara försedda med strö av halm eller annat jämförbart material.</h2>
<p>Kommentar:  Införlivar GD (artikel 3 punkt 5, Bilaga Kapitel I punkt 4, Bilaga Kapitel II punkt C1) (se även kommentarer till 3 kap. 7 § L100). Införlivar också KD (Bilaga punkt 10). Enligt KD ska kalvar som är under två veckor ha lämplig ströbädd.</p>
<h2>Båspallar och liggbås för mjölkkor skall ha en godtagbar bädd av halm eller annat jämförbart material. Statens offentliga utredningar 2011</h2>
<p>Kronologisk förteckning – en likvärdig utbildning för ungdomar med utvecklingsstörning. U.</p>
<p>Åtgärder med anledning av övergrepp och allvarliga försummelser i samhällsvården. S.</p>
<p>En ny väg för arbetet mot dopning. Ku. – utvärdering av förhandlingsarbetet jämte överväganden om brukaravgifter och lånevillkor. N. – förslag och framåtblick. Ju.</p>
<p>En utvärdering av regeringens nationella handlingsplan för mänskliga rättigheter 2006–2009. + Lättläst + Daisy + Punktskrift. A. – flexibel utbildning för elever som tillhör specialskolans målgrupp. U. – Individen, kunskapen och ansvaret. S. – och vissa andra frågor. Fi.</p>
<p>Framtida regelverk och ansvarsförhållanden på naturgasmarknaden i Sverige. N. – en mänsklig rättighet. S. – Ett nytt system för den långsiktiga planeringen av transportinfrastruktur samt riktlinjer och processer för medfinansiering. N. – för en stabil kommunal verksamhet + Bilagedel. Fi. – behov och förutsättningar. A. – möjligheter och metoder. S. – med fokus på kvalitet! Hur stärker vi kvaliteten i gymnasial lärlingsutbildning? U. – analys och erfarenheter av den offentliga upphandlingen. S.</p>
<p>Social trygghet vid gränsarbete i Norden. S.</p>
<h2>Statens offentliga utredningar 2011</h2>
<p>Systematisk förteckning</p>
<h2>Justitiedepartementet</h2>
<p>Transporter av frihetsberövade. [7]</p>
<p>Allmän skyldighet att hjälpa nödställda? [16] Förvar. [17]</p>
<p>Dataskydd vid europeiskt polisiärt och straffrättsligt samarbete. Dataskyddsrambeslutet, Europolanställdas befattning med hemliga uppgifter. [20]</p>
<p>Utökat polissamarbete i Norden och EU. [25] Cirkulär migration och utveckling – förslag och framåtblick. [28] En ny upphovsrättslag. [32]</p>
<p>En reformerad domstolslagstiftning. [42] Förundersökning</p>
<p>En samlad ekobrottsbekämpning. [47]</p>
<p>Asylsökande ensamkommande barn. En översyn av mottagandet. [64]</p>
<p>Utlämning. Del I + II. [71]</p>
<h2>Utrikesdepartementet</h2>
<p>Utrikesförvaltning i världsklass. [21] Spirit of Innovation. [22]</p>
<h2>Försvarsdepartementet</h2>
<p>Uppföljning av signalspaningslagen. [13]</p>
<p>Forskning och utveckling samt försvarslogistik – i det reformerade försvaret. [36]</p>
<h2>Socialdepartementet</h2>
<p>Sanktionsavgifter på trygghetsområdet. [3]</p>
<p>Barnen som samhället svek.</p>
<p>Åtgärder med anledning av övergrepp och allvarliga försummelser i samhällsvården. [9]</p>
<p>Rehabiliteringsrådets slutbetänkande. [15] Staten som fastighetsägare och hyresgäst. [31]</p>
<p>Bättre insatser vid missbruk och beroende – Individen, kunskapen och ansvaret. [35]</p>
<p>Ett myndighetsgemensamt servicecenter. [38] Månadsuppgifter – snabbt och enkelt. [40] Alkoholservering på särskilda boenden. [41]</p>
<p>Vård efter behov och på lika villkor – en mänsklig rättighet. [48]</p>
<p>Fortsatt föräldrar – om ansvar, ekonomi och samarbete för barnets skull. [51]</p>
<p>Ny instansordning för va-målen. [53] Kommunaliserad hemsjukvård. [55] Vanvård i social barnavård. Slutrapport. [61]</p>
<p>Framgångsrik företagshälsovård – möjligheter och metoder. [63]</p>
<p>Statens roll i framtidens vård- och omsorgssystem – en kartläggning. [65]</p>
<p>Sveriges internationella engagemang på narkotikaområdet + Bilagor 4 och 5. [66]</p>
<p>På jakt efter den goda affären – analys och erfarenheter av den offentliga upphandlingen. [73]</p>
<p>I gränslandet</p>
<p>Social trygghet vid gränsarbete i Norden. [74]</p>
<h2>Finansdepartementet</h2>
<p>Välfärdsstaten i arbete.</p>
<p>Inkomsttrygghet och omfördelning med incitament till arbete. [2]</p>
<p>Långtidsutredningen 2011. Huvudbetänkande. [11]</p>
<p>Sänkt restaurang- och cateringmoms. [24]</p>
<p>Likvärdiga förutsättningar – Översyn av den kommunala utjämningen + Bilagor. [39]</p>
<p>Offentlig upphandling från eget företag?! – och vissa andra frågor. [43]</p>
<p>Spara i goda tider – för en stabil kommunal verksamhet + Bilagedel. [59]</p>
<p>Rörelsereglering för försäkring och tjänstepension. Del 1 + 2. [68]</p>
<p>Sänkt moms på vissa tjänster? [70]</p>
<h2>Utbildningsdepartementet</h2>
<p>Svart på vitt – om jämställdhet i akademin. [1]</p>
<p>Den framtida gymnasiesärskolan – en likvärdig utbildning för ungdomar med utvecklingsstörning. [8]</p>
<p>Tid för snabb flexibel inlärning. [19] Studiemedel för gränslös kunskap. [26]</p>
<p>Med rätt att välja – flexibel utbildning för elever som tillhör specialskolans målgrupp. [30]</p>
<p>Rapportera, anmäla och avhjälpa missförhållanden – för barns och elevers bästa. [33]</p>
<p>Skolans dokument – insyn och sekretess. [58]</p>
<p>Gymnasial lärlingsutbildning – med fokus på kvalitet! Hur stärker vi kvaliteten i gymnasial lärlingsutbildning? [72]</p>
<h2>Landsbygdsdepartementet</h2>
<p>Revision av livsmedelskedjans kontrollmyndigheter. [23]</p>
<p>Underhållsansvaret för statens renskötselanläggningar. [62]</p>
<p>Ny djurskyddslag. [75]</p>
<h2>Miljödepartementet</h2>
<p>Kunskapsläget på kärnavfallsområdet 2011 – geologin, barriärerna, alternativen. [14] Strålsäkerhet – gällande rätt i ny form. [18] Etappmål i miljömålssystemet. [34] Rovdjurens bevarandestatus. [37]</p>
<p>Kärnavfallsrådets yttrande över SKB:s Fudprogram 2010. [50].</p>
<p>Kunskap på djupet – kunskapsunderlag för havsplanering. [56]</p>
<h2>Näringsdepartementet</h2>
<p>Genomförande av EU:s regelverk om inre vattenvägar i svensk rätt. [4]</p>
<p>Medfinansiering av transportinfrastruktur – utvärdering av förhandlingsarbetet jämte överväganden om brukaravgifter och lånevillkor. [12]</p>
<p>Så enkelt som möjligt för så många som möjligt. – En bit på väg. [27]</p>
<p>Fjärrvärme i konkurrens. [44]</p>
<p>FRANS</p>
<p>Framtida regelverk och ansvarsförhållanden på naturgasmarknaden i Sverige. [46]</p>
<p>Medfinansiering av transportinfrastruktur – Ett nytt system för den långsiktiga planeringen av transportinfrastruktur samt riktlinjer och processer för medfinansiering. [49]</p>
<p>Så enkelt som möjligt för så många som möjligt – vägen till effektivare e-förvaltning. [67]</p>
<p>Olagligt statsstöd. [69]</p>
<h2>Kulturdepartementet</h2>
<p>Antidopning Sverige.</p>
<p>En ny väg för arbetet mot dopning. [10]</p>
<h2>Arbetsmarknadsdepartementet</h2>
<p>Bemanningsdirektivets genomförande i Sverige. [5]</p>
<p>Samlat, genomtänkt och uthålligt?</p>
<p>En utvärdering av regeringens nationella handlingsplan för mänskliga rättigheter 2006–2009. + Lättläst + Daisy + Punkt- skrift. [29]</p>
<p>Uppdragstagare i arbetslöshetsförsäkringen. [52]</p>
<p>Större ekonomisk trygghet för förtroendevalda. Rätt till ersättning vid arbetslöshet. [54]</p>
<p>En bättre arbetsmiljö genom effektivare sanktioner. [57]</p>
<p>Ett nationellt kunskapscentrum för arbetsmiljö</p>
<p>– behov och förutsättningar. [60]</p>
