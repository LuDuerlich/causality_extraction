<h1>Till statsrådet och barn – och familjeminister</h1>
<h2>Berit Andnor, Socialdepartementet</h2>
<p>Regeringen beslutade den 24 juli 2003 att tillkalla en särskild utredare med uppgift att föreslå en samlad statlig organisation, som på ett effektivt och slagkraftigt sätt kan bistå regeringen och övriga aktörer i arbetet med att genomföra den nationella handlingsplanen för handikappolitiken (prop. 1999/2000: 79 bet. 1999/2000:SoU14 rskr. 1999/2000:240).</p>
<p>Greger Bååth, generaldirektör för Specialskolemyndigheten, förordnades från och med den 24 juli 2003 till särskild utredare.</p>
<p>Som sekreterare i utredningen förordnades från och med den 1 september 2003 Margareta Meyer Ridbäck, organisationskonsult samt Olle Palm, utvärderare.</p>
<p>Som experter i utredningen förordnades från och med den 6 oktober 2003 Susann Forsberg, avdelningschef, Hjälpmedelsinstitutet, Anita Boman, utvecklingschef, Statens institut för särskilt utbildningsstöd, samt Hans von Axelson, kanslichef, Handikappombudsmannen.</p>
<p>Som sakkunniga i utredningen förordnades från den 6 oktober 2003 Astrid Nensén Uggla, ämnesråd, Finansdepartementet, Susanne Jansson, enhetschef, Ekonomistyrningsverket, Michael Blom, departementssekreterare, Socialdepartementet, samt Roland Håkansson, förbundssekreterare, De Handikappades Riksförbund.</p>
<p>Utredningen, som antagit namnet Handisam – utredningen om handikapppolitisk samordning, får härmed överlämna sitt betänkande ”Handikappolitisk samordning – organisation för strategi och genomförande” (SOU 2004:54).</p>
<p>Örebro i april 2004.</p>
<h2>Förkortningslista</h2>
<h2>1Utredningens uppdrag och arbete</h2>
<h2>1 Utredningens uppdrag och arbete</h2>
<p>Uppdrag</p>
<p>Uppdraget innebär i sammanfattning att föreslå en samlad statlig organisation som på ett effektivt och slagkraftigt sätt kan bistå regeringen och övriga aktörer i arbetet med att genomföra den nationella handlingsplanen för handikappolitiken (prop.1999/2000:79, bet. 1999/2000: SoU14, rskr. 1999/ 2000:240).</p>
<p>Av direktiven (2003:94) framgår att utredaren skall – analysera och föreslå hur regeringens och övriga aktörers behov av en samlad statlig organisation inom det handikappolitiska området kan tillgodoses inom ramen för en förändrad organisationsstruktur – analysera vilka av de uppgifter som i dag åligger Tillgänglighetscentret hos Handikappombudsmannen (HO), Statens institut för särskilt utbildningsstöd (Sisus) och Hjälpmedelsinstitutet (HI) som lämpligen bör organiseras i en ny struktur – om det behövs föreslå nya myndighetsuppgifter utifrån de nuvarande ekonomiska ramarna – föreslå olika alternativ för hur de verksamheter som i dag åligger Sisus och HI, och som inte ligger inom ramen för utredarens förslag om en samlad statlig organisation, skall organiseras – lämna förslag till den författningsreglering som bedöms nödvändig samt – analysera och kommentera de ekonomiska konsekvenserna av de olika tänkbara alternativen.</p>
<p>Fullständiga kommittédirektiv återfinns som bilaga.</p>
<p>Utredningsarbetet</p>
<p>Arbetet har bedrivits i nära samverkan med experter och sakkunniga. Utredningen har haft sex möten med experter och sakkunniga och därutöver två möten med experterna. Arbetet har bedrivits processorienterat med bred delaktighet.</p>
<p>Två seminarier har genomförts med en vidgad målgrupp från berörda myndigheter, handikapprörelsen, Landstingsförbundet/Svenska Kommunförbundet, andra utredningar och stabsmyndigheter. Vid det första seminariet var temat utgångspunkter för ny organisationsstruktur och vid det andra behandlades förslag till ny struktur.</p>
<p>Sekretariatet har sammanträffat med Bengt Lindqvist för en orientering om bland annat Utredningen om bemötande av personer med funktionshinder.</p>
<p>Utredningen har genomfört kartläggningar av de berörda organisationerna Sisus, HO och HI. Ett möte med Folkbildningsrådet genomfördes i anslutning till kartläggningen av Sisus.</p>
<p>Sektorsmyndigheterna har involverats genom en enkätundersökning om deras behov av stöd och samordning. Detta har kompletterats med ett möte som samtliga sektorsmyndigheter bjöds in till. Handikapporganisationernas förväntningar och synpunkter har inventerats genom en enkätundersökning som kompletterades med ett urval intervjuer.</p>
<p>Utredningen har haft samråd med Svenska Kommunförbundet och Landstingsförbundet. Vid ett möte med Socialstyrelsen behandlades gemensamma beröringspunkter. Därutöver har utredningen sammanträffat med Rikstrafiken angående samordning av sektorsmyndigheter samt med Statens Kvalitets- och kompetensråd (KKR) om stabsmyndighetsrollen. En genomgång med LSS- och hjälpmedelsutredningen och med Ansvarskommitténs sekretariat har ägt rum. Utredningen har haft samråd med Ekonomistyrningsverket (ESV).</p>
<p>Kontakter har tagits med Familjemedicinska institutet (Fammi) angående deras organisationsform som i likhet med HI är allmännyttig ideell förening. Kontakter med Integrationsverket och AMS har ägt rum angående tvärsektoriellt arbetssätt. Med FAS har frågor om forskning stämts av. Ett sammanträffande har också ägt rum med Sjukvårdens leverantörsförening (SLF) om HI:s upphandling, vilket också kompletterats med två intervjuer med regionalt ansvariga för hjälpmedelsupphandling.</p>
<p>Anställda på Sisus, HO och HI har informerats vid två tillfällen om utredningsarbetet och i utredningens slutskede om utredningens förslag. Vid tre tillfällen har genomgångar med cheferna för de tre organisationerna ägt rum enskilt eller tillsammans.</p>
<p>Förfrågan om hur man ställer sig till att ta över hela eller delar av Sisus kvarvarande verksamhet har ställts till Specialpedagogiska institutet, Skolverket, Verket för högskoleservice (VHS), Stockholms universitet och Folkbildningsrådet (FBR).</p>
<h2>2 Handikappolitiska utgångspunkter</h2>
<h2>2.1 Nationella handlingsplanen</h2>
<p>I maj 2000 antog riksdagen regeringens proposition Från patient till medborgare – en nationell handlingsplan för handikappolitiken</p>
<p>(prop. 1999/2000:79, bet. 1999/2000:SoU14). En viktig ideologisk grund är FN:s standardregler. Handlingsplanen förutsätter att nytt ansvar och nya arbetssätt måste till för att förverkliga dessa. De 22 standardreglerna går ut på att tillförsäkra människor med funktionshinder delaktighet och jämlikhet. Regeringen slår i handlingsplanen fast att handikapperspektivet måste finnas med på alla nivåer i samhället och i alla verksamheter för att FN:s standardregler skall kunna förverkligas. Handlingsplanen spänner över alla samhällsområden och markerar att det är hela samhällets ansvar att genomföra dess övergripande mål.</p>
<p>En av de grundläggande principerna inom svensk handikappolitik är den så kallade ansvars- och finansieringsprincipen. Den innebär att varje sektor i samhället skall utforma och bedriva sin verksamhet så att den blir tillgänglig för alla medborgare, inklusive personer med funktionshinder. Kostnaderna för de nödvändiga anpassningsåtgärderna skall finansieras inom ramen för den ordinarie verksamheten.</p>
<p>Personer med funktionshinder skall inte diskrimineras i några sammanhang utan ha samma rätt som alla andra att delta i samhällslivet. Regeringen presenterade en uppföljning av den nationella handlingsplanen i skrivelsen till riksdagen (2002/03:25) i december 2002. I det följande görs en kort redovisning av handlingsplanen och det arbete inom de prioriterade arbetsområdena som har gjorts sedan planen antogs.</p>
<h2>2.1.1 Mål och arbetsområden</h2>
<p>I handlingsplanen fastlades en struktur med övergripande mål, inriktning av arbetet och prioriterade arbetsområden. Dessa arbetsområden och den generella inriktningen av arbetet kan ses som steg på vägen mot att uppnå de nationella målen, men också som mål i sig för arbetet de närmaste åren.</p>
<p>De övergripande nationella målen för handikappolitiken är följande:</p>
<p>• en samhällsgemenskap med mångfald som grund</p>
<p>• att samhället utformas så att människor med funktionshinder i alla åldrar blir fullt delaktiga i samhällslivet</p>
<p>• jämlikhet i levnadsvillkor för flickor och pojkar, kvinnor och män med funktionshinder.</p>
<p>Det handikappolitiska arbetet skall inriktas särskilt på:</p>
<p>• att identifiera och undanröja hinder för full delaktighet i samhället för människor med funktionshinder</p>
<p>• att förebygga och bekämpa diskriminering av personer med funktionshinder</p>
<p>• att ge barn, ungdomar och vuxna med funktionshinder förutsättningar för självständighet och självbestämmande.</p>
<p>Under de närmast följande åren skulle följande arbetsområden prioriteras:</p>
<p>• se till att handikapperspektivet genomsyrar alla samhällssektorer</p>
<p>• skapa ett tillgängligt samhälle</p>
<p>• förbättra bemötandet.</p>
<p>Arbetet skall koncentreras på att undanröja de hinder som finns för full delaktighet i samhället. Detta innebär inte bara hinder för fysisk tillgänglighet utan även till information och allt annat som hindrar människor att delta i samhällsgemenskapen. För att uppnå detta krävs många olika åtgärder av alla i samhället. Staten har en särskild roll att vara föredöme.</p>
<h2>2.1.2 Statliga myndigheters ansvar</h2>
<p>Handikapperspektivet skall finnas med i alla myndigheters ordinarie verksamhet. Alla människor skall behandlas likvärdigt oavsett funktionsnedsättningar, kön, ålder eller etnisk tillhörighet. De brister i tillgänglighet och bemötande som finns behöver åtgärdas och i detta arbete skall statliga myndigheter vara ett föredöme. Myndigheternas skyldigheter på det handikappolitiska området har reglerats i förordningen (2001:526) om de statliga myndigheternas ansvar för genomförandet av handikappolitiken. Förordningen, som började gälla den 1 september 2001, föreskriver att de statliga myndigheterna skall utforma och bedriva sin verksamhet med beaktande av de handikappolitiska målen och särskilt verka för att deras lokaler liksom deras verksamhet och information är tillgänglig. För att genomföra detta skall myndigheterna göra inventeringar av de hinder som skapar otillgänglighet och upprätta handlingsplaner. Under 2003 genomförde HO en enkätundersökning riktad till samtliga statliga myndigheter som visade att 7 % av dessa hade en färdig handlingsplan för tillgänglighet och att 37 % hade påbörjat arbetet med att ta fram en sådan. Resultatet visar att arbetet med att förbättra tillgängligheten har kommit igång men att mycket återstår att göra.</p>
<h2>2.1.3 Sektorsmyndigheter</h2>
<p>De statliga myndigheter som på central nivå har ansvar för en samhällssektor spelar en viktig roll i arbetet med att förverkliga de nationella målen. I handlingsplanen uttalade regeringen att sådana sektorsmyndigheter skulle få ett förtydligat ansvar och ges i uppdrag att utarbeta förslag till uppföljningsbara etappmål som skulle fastställas av regeringen. Idag är 14 sektorsmyndigheter utsedda och dessa har lämnat förslag till etappmål för perioden fram till 2010. Det har emellertid varit svårt att på alla områden formulera konkreta och uppföljningsbara mål som bör kunna vara uppfyllda till 2010. HO anser i sin rapport (4:02) Stärk sektorsansvaren  från Tillgänglighetscentret att ansvaret för att samordna sektorsmyndigheterna kommer att få större betydelse i framtiden. HO anser att denna uppgift kommer att kräva mer resurser. HO föreslår att sektorsmyndigheterna får i uppdrag att utveckla metoder för granskning, uppföljning och utvärdering av etappmålen.</p>
<h2>2.1.4 Nationellt tillgänglighetscenter</h2>
<p>Riksdagen beslutade i och med antagandet av den nationella handlingsplanen att HO utöver sina övriga funktioner skulle bygga upp och ansvara för ett nationellt tillgänglighetscenter (TC). Uppgiften för TC är att vara ett nationellt rådgivande organ och att driva på utvecklingen för att göra samhället tillgängligt. Arbetet skall koncentreras till kunskapsuppbyggnad, rådgivning, utveckling och samverkan. Regeringen underströk att prioriteringar av tillgänglighetsfrågor hos HO inte innebär att någon myndighet, kommun, del av näringslivet, etc. fritas från sitt ansvar att införliva handikappaspekterna och kunnandet inom sin egen verksamhet. Varje berörd aktör skall nu liksom i framtiden svara för den del av insatserna som ligger inom dennes normala ansvarsområde.</p>
<p>Handikappombudsmannen har från och med år 2001 fått ett årligt anslagstillskott på 7 miljoner kronor för att driva verksamheten i TC. Centrets uppgifter har reglerats i HO:s instruktion (SFS 1994:949) och gäller från den 1 januari 2001.</p>
<p>TC har bland annat utvecklat, spridit och förankrat de Riktlinjer för en tillgänglig statsförvaltning  som fastslogs under 2003. Riktlinjerna innehåller krav på tillgänglighet för personer med funktionshinder till myndigheternas lokaler, information och övrig verksamhet. De utgör ett omfattande underlag för myndigheternas arbete i enlighet med förordningen om de statliga myndigheternas ansvar för genomförandet av handikappolitiken.</p>
<p>TC:s verksamhet beskrivs närmare under avsnitt 3.3.2.</p>
<h2>2.1.5 Bättre bemötande</h2>
<p>I handlingsplanen konstaterades att det finns stora brister i bemötandet av personer med funktionshinder. Många känner sig kränkta, kontrollerade och ifrågasatta då de vänder sig till myndigheter och andra offentliga organ för att få hjälp och stöd. Bemötandet är inte en angelägenhet enbart för personer med funktionshinder och de politiker och tjänstemän som i sin yrkesverksamhet möter dem. Det är en politisk fråga som angår alla. I handlingsplanen konstaterades också att de handikappolitiska värderingarna inte tycks nå fram till den verklighet där beslut som berör personer med funktionshinder fattas. Handlingsplanen innehåller flera olika åtgärder för att uppnå ett bättre bemötande.</p>
<p>Skydd mot diskriminering</p>
<p>I betänkandet (SOU 1999:21)  Lindqvists nia – nio vägar att utveckla bemötandet av personer med funktionshinder påtalas att det krävs kraftfulla politiska initiativ för att i grunden förändra attityderna till människor med funktionshinder. Utredaren föreslår att det i 1 kap. 2 § regeringsformen skrivs in funktionshindrade personers rätt till full delaktighet och jämlikhet i samhällslivet. Sedan handlingsplanen kom har diskrimineringsperspektivet ytterligare förstärkts och likaså synsättet att möjligheter till delaktighet för personer med funktionshinder är en fråga om mänskliga rättigheter.</p>
<p>För att motverka diskriminering har en ändring gjorts i grundlagen. I 1 kap. 2 § regeringsformen har införts dels en föreskrift om att det allmänna skall verka för att alla människor skall kunna uppnå delaktighet och jämlikhet i samhället, dels en föreskrift om att det allmänna skall motverka diskriminering av människor på grund av bland annat funktionshinder. Under 2003 antogs också en ny lag (2003:307) om förbud mot diskriminering där en av diskrimineringsgrunderna är funktionshinder.</p>
<p>Ökad kompetens</p>
<p>En viktig åtgärd i den nationella handlingsplanen är det uppdrag som Sisus fick gällande bemötandefrågor. Uppdraget innebar att utarbeta ett nationellt program med förankring i handikappolitiken som grund för kompetensutveckling, att ta fram ett utbildningsunderlag för statsförvaltningen i handikappolitiska frågor samt att fördela särskilda stimulansmedel för satsning på kompetensutveckling i bemötande. Sisus färdigställde under 2003 ett program för ökad kompetens om bemötande som har spridits inom stora delar av den offentliga sektorn och inom handikapprörelsen. Programmet beskriver bemötandet på alla samhällsnivåer och anger metoder för att förbättra delaktigheten för människor med funktionshinder. Sisus färdigställer under 2004 i samråd med HO och Statens kvalitets- och kompetensråd ett informations- och utbildningsunderlag i handikappolitiska frågor för verkschefer och nyckelpersoner i statsförvaltningen. Stimulansmedel (sammanlagt 42 miljoner kr) har under åren 2001 till 2003 fördelats till 48 modellprojekt för satsningar på kompetensutveckling inom offentlig sektor.</p>
<p>Sisus olika insatser beskrivs närmare i avsnittet 3.1.1 under rubriken ” Bemötande ”.</p>
<p>Insatser på många områden</p>
<p>Åtgärder för att uppfylla de handikappolitiska målen har i övrigt skett på flera områden. Av en rapport från Institutet för arbetsmarknadspolitisk utvärdering år 2001 framgår att endast 14 % av arbetsgivarna övervägt anställning av arbetssökande med ett arbetshandikapp. En majoritet av arbetsgivarna som har anställda med nedsatt arbetsförmåga har någon form av statliga stödåtgärder under någon period av anställningen. Regeringens satsningar på rehabilitering och samverkan liksom lagstiftningen om diskriminering finns med i de fortsatta ansträngningarna för att åstadkomma en arbetsmarknad för alla. Under 2003 har Lönebidragsutredningen presenterat sitt betänkande Arbetskraft  (SOU 2003:95) som bland annat innehåller förslag till åtgärder för att öka övergångarna från anställning med lönebidrag till anställning utan subvention.</p>
<p>Den svenska handikappforskningen har inventerats och utvärderats. Utvärderingen innehåller förslag om hur forskningen kan drivas framåt. Ett förslag till program för forskning om funktionshinder och handikapp har tagits fram. 7 miljoner kronor har avsatts och öronmärkts för handikappforskning hos Forskningsrådet för arbetsliv och socialvetenskap (FAS).</p>
<p>Enligt regeringens skrivelse med uppföljning av den nationella handlingsplanen ser regeringen allvarligt på att kommuner inte verkställer de gynnande beslut man fattat inom de sociala verksamheterna. Antalet icke verkställda beslut och domar om insatser till personer med funktionshinder är alltjämt stort. De lagändringar som gjorts i syfte att bland annat motverka kommunalt domstolstrots har gällt för kort tid för att några effekter skall kunna redovisas. 20 miljoner kronor har hittills avsatts ur Allmänna arvsfonden för försöksverksamhet med personligt brukarstöd i handikapporganisationernas regi. Hantering av klagomål kommer att vara en del i det fortsatta arbetet med att förbättra servicen till medborgare.</p>
<p>Handikapporganisationerna har ur Allmänna arvsfonden fått särskilda medel för kulturprojekt som syftar till att minska fördomarna och till försöksverksamhet med personligt stöd till brukare med funktionshinder. Hittills (januari 2004) har 25 kulturprojekt beviljats stöd med sammanlagt 13,3 miljoner kronor och</p>
<p>14 brukarstödsprojekt med sammanlagt 13,5 miljoner kronor. En särskild utvärdering kommer att genomföras i syfte att ge en bild av det samlade resultatet av satsningarna.</p>
<h2>2.2 Handikappdelegationen</h2>
<p>Bakgrunden till regeringens Handikappdelegation är att regeringen 1995 inrättade en statssekreterargrupp för beredning och samordning av handikappfrågor inom Regeringskansliet. Statssekreteraren i Socialdepartementet blev ordförande i gruppen.</p>
<p>Statssekreterargruppen tillkom för att</p>
<p>• få en bättre samordning av handikappfrågorna i Regeringskansliet</p>
<p>• markera handikappolitikens betydelse för arbetet inom Regeringskansliet</p>
<p>• utgöra forum för en departementsövergripande dialog med handikapprörelsen.</p>
<p>Behovet av samordning inom Regeringskansliet betonades. Samordningen behövdes vid beredning och inför beslut i mer övergripande frågor samt i budgetarbetet. Ett syfte som också angavs var att uppnå en bättre samhällsekonomisk effektivitet inom området.</p>
<p>Viktiga uppgifter var då att medverka i arbetet med en nationell handlingsplan för handikappområdet och att förbereda frågor inom handikappområdet inför det svenska ordförandeskapet i EU (2001).</p>
<p>År 2001 ombildades detta till regeringens Handikappdelegation för överläggning och ömsesidig information mellan regeringen och handikapporganisationerna i frågor som är av särskilt intresse för personer med funktionshinder. Socialministern blev då ordförande i delegationen. När barn- och familjeministern fick ansvaret för handikappfrågorna 2003 övergick även ordförandeskapet till ministern.</p>
<p>Handikappdelegationen består av sju ordinarie ledamöter och sju suppleanter från handikapporganisationerna samt statssekreterare från Finansdepartementet, Utbildningsdepartementet, Kulturdepartementet, Miljödepartementet och Näringsdepartementet. Sekreterare och handläggare i delegationen är tjänstemän i Socialdepartementet.</p>
<p>Regeringens Handikappdelegation har givits förutsättningar som överensstämmer med intentionerna för standardreglerna (regel nr 17).</p>
<p>Delegationen har ett arbetsutskott som bereder frågor inför mötena. Arbetsutskottet består av delegationens sekreterare och högst tre representanter från handikapporganisationerna.</p>
<p>I den kartläggning av handikapprörelsens synpunkter som utredningen genomfört och som redovisas i avsnitt 4.2 har det framkommit att Handikappdelegationen bedöms vara ett viktigt forum för information och dialog. Delegationen, vars uppdrag inte är tidsbegränsat utan gäller tills vidare, har utvecklat arbetsformer som uppfattas ge väl fungerande samverkan.</p>
<h2>3 Nuvarande organisationsstruktur</h2>
<p>Utredningen har genomfört kartläggningar av de berörda organisationerna Sisus, HO och HI. I detta kapitel redovisar utredningen resultatet av detta kartläggningsarbete.</p>
<p>Utredningen har genomfört intervjuer med företrädare för berörda verksamheter (grupper och enskilda). Vidare har utredningen tagit del av skriftlig dokumentation som instruktioner, stadgar, regleringsbrev, årsredovisningar, verksamhetsberättelser, verksamhetsanalyser samt i övrigt aktuella rapporter eller redovisningar. Dokumentationen har regelbundet stämts av med företrädare för verksamheterna och kompletterande justeringar har skett med anledning av dessa avstämningar.</p>
<p>Kartläggningen har fokuserat på nuvarande verksamhet och utveckling av denna, resurstillgång, stödsystem och investeringar i infrastruktur men även på inbördes samband mellan olika verksamhetsuppgifter samt externa målgrupper för verksamheten och samarbetspartners. Av intresse har också varit vilka hinder och möjligheter som bedöms finnas i nuvarande organisation/verksamhet samt hur uppgifterna relateras till nationella handlingsplanen. HO:s ombudsmannafunktion har inte omfattats av kartläggningen.</p>
<p>Den nedan redovisade kartläggningen är i huvudsak likartad mellan HO, Sisus och HI, men det finns skillnader bland annat i detaljeringsnivå beroende på respektive organisations storlek och verksamheternas karaktär.</p>
<p>3.1 Sisus</p>
<p>Sisus är förvaltningsmyndighet under Socialdepartementet som leds av en generaldirektör. Myndigheten har en styrelse med en extern ordförande. Myndighetens verksamhet bedrivs inom ramen för de handikappolitiska målen. All verksamhet är inriktad på att</p>
<p>förbättra möjligheterna till delaktighet och jämlikhet för personer med funktionshinder.</p>
<p>Sisus främjar möjligheterna till utbildning för unga och vuxna med funktionshinder samt verkar för förbättrat bemötande av personer med funktionshinder. Förordningen (2002:794) med instruktion reglerar myndighetens uppgifter och ansvar.</p>
<p>Sisus uppgifter är att administrera</p>
<p>• det statliga bidraget till särskilt utbildningsstöd</p>
<p>• det statliga bidraget till vissa handikappåtgärder inom folkbildningen</p>
<p>• bidrag vid korttidsstudier.</p>
<p>Sisus skall också följa och utvärdera dessa verksamheter.</p>
<p>Sisus uppgifter i anslutning till gymnasieskolor med speciellt anpassad utbildning för svårt rörelsehindrade ungdomar (Rh-anpassad utbildning) är att</p>
<p>• administrera det statliga bidraget till verksamheten med särskilda omvårdnadsinsatser, samt följa och utvärdera verksamheterna</p>
<p>• svara för administrativt stöd till  Rh-nämnden</p>
<p>• meddela föreskrifter om avgifter för kost och logi</p>
<p>• bistå huvudmännen för omvårdnadsinsatser med vissa administrativa tjänster.</p>
<p>Sisus uppgift är också att</p>
<p>• verka för kompetensutveckling inom all offentlig verksamhet när det gäller bemötande av personer med funktionshinder.</p>
<p>Enligt sin instruktion skall Sisus också fortlöpande följa den verksamhet som pågår inom detta område.</p>
<p>Verksamheten finns inom två politikområden: handikappolitik och utbildningspolitik. Verksamhetsområdet för det handikappolitiska området avser Insatser för delaktighet och jämlikhet, där målet är att tillgängligheten för och bemötandet av personer med funktionshinder skall förbättras i offentlig verksamhet. Inom verksamhetsområdet finns verksamhetsgrenarna Handläggning av bemötandefrågor samt Bidrag till utbildningsanordnare m.fl. Bemötandeuppdraget tillkom år 2000 och har inneburit ett uppbyggnadsarbete av ny verksamhet. Av Sisus instruktion framgår att myndigheten har – med koppling till bemötandeuppdraget – ett råd för kompetens-</p>
<p>utveckling i frågor om bemötande av personer med funktionshinder.</p>
<p>Av regleringsbrevet för år 2004 framgår att det utbildningspolitiska området omfattar verksamhetsområdena Vuxnas lärande och Studiestödsverksamhet. Inom verksamhetsområde Vuxnas lärande är Sisus en av de utbildningsrelaterade myndigheter som skall bidra till att ge alla vuxna möjlighet till kompetensutveckling.</p>
<p>Sisus verksamhet inom politikområde utbildningspolitik har utvidgats under senare år med korttidstudiebidrag som återfinns inom verksamhetsområde Studiestödsverksamhet. I målet för verksamhetsområdet anges Sisus som en av de myndigheter som (med studiestöd) skall bidra till att personer kan studera utan att begränsas av sina ekonomiska resurser eller funktionshinder.</p>
<h2>3.1.1 Verksamhet</h2>
<p>Sisus verksamhet omfattade 2003 fyra verksamhetsgrenar som nedan beskrivs i sex arbetsområden. Verksamhetsgrenen Bidrag till utbildningsanordnare m.fl. avser omvårdnadsinsatser vid riksgymnasierna samt särskilt utbildningsstöd inom folkhögskolor, universitet och högskolor. Även verksamhetsgrenen Bidrag till särskilda insatser inom folkbildningen omfattar folkhögskolor. Verksamhetsgrenen Bidrag vid korttidsstudier avser i motsats till övriga bidragsformer studiestöd till enskilda studerande. Den återstående verksamhetsgrenen Handläggning av bemötandefrågor avser kompetensutveckling i bemötandefrågor. Till och med år 2003 fanns ytterligare en verksamhetsgren som redovisas här under avsnittet THUT.</p>
<p>Bidrag till folkhögskolor</p>
<p>Sisus uppgifter är att administrera det statliga bidraget till särskilt utbildningsstöd, och till vissa handikappåtgärder inom folkbildningen samt att följa och utvärdera verksamheten.</p>
<p>Till folkhögskolor fördelas statsbidraget för olika insatser oavsett typ av funktionshinder. Bidrag till assistans  efter funktionshinder visar att rörelsehinder är den största gruppen. Antalet kursdeltagare i långa kurser som behövde assistans uppgick för läsåret 2002/03 till cirka 3 100, vilket var en viss minskning som kan sammanhänga</p>
<p>med att folkhögskolorna generellt hade färre elever än tidigare. Sisus stöd fördelas årligen till cirka 85 folkhögskolor.</p>
<p>Det särskilda utbildningsstödet till assistans skall komplettera, men inte ersätta, det stöd som kommunen, försäkringskassan eller utbildningsanordnaren har ansvar för.</p>
<p>De mest förekommande funktionshindren som kräver olika stödinsatser i utbildningssituationen är psykiska funktionshinder, dyslexi, medicinska funktionshinder och utvecklingsstörning.</p>
<p>Sisus administrerar även statsbidrag/tilläggsbidrag till folkhögskolor som avser särskilt kostnadskrävande utbildningsinsatser relaterade till studerande med funktionshinder. Tilläggsbidraget kan avse kostnader för tolk, läromedel, anpassning av teknik, assistans m.m.</p>
<p>Enligt avtal med Folkbildningsrådet (FBR) handlägger Sisus även fördelningen av förstärkningsbidraget till folkhögskolorna. Ansökningsförfarande och handläggning av de tre statsbidragen för folkhögskolor är samordnade.</p>
<p>För år 2003 uppgick den del av förstärkningsbidraget som Sisus administrerar till cirka 60 miljoner kr. Detta avser pedagogiska insatser som det finns behov av för studerande med funktionshinder. Insatserna kan vara ökad lärartäthet, utökad samordning och elevvård (kurator, Syo, m.m.). Sisus bistår med handläggningen av förstärkningsbidraget från information om ansökningsförfarande, beredning av ansökningar till förslag till beslut. Kriterier fastställs och beslut fattas av FBR som också svarar för utbetalningar av förstärkningsbidraget.</p>
<p>Sisus har aktivt arbetat med informationsinsatser om bidragshanteringen och möjligheterna till utbildningsstöd. Sisus anordnar också seminarier och konferenser samt skapar forum för dialog, erfarenhetsutbyte och kompetensutveckling. Därutöver ger Sisus också stöd till nätverk för fortbildning och erfarenhetsutbyte för personal inom folkhögskolor.</p>
<p>Sisus samarbetspartners för statsbidragen till folkhögskolor är främst Folkbildningsrådet, folkhögskolor och handikapporganisationer.</p>
<p>Målgrupp för verksamheten är folkhögskolor och folkhögskoleelever med funktionshinder.</p>
<p>Korttidsstudiebidrag</p>
<p>Sisus uppgift är att administrera bidrag vid korttidsstudier samt att följa och utvärdera verksamheten.</p>
<p>Enligt förordning (2001:362) administrerar Sisus bidrag till korttidstudier som är särskilt anpassade för vuxenstuderande med funktionshinder. Bidrag till korttidstudier kan beviljas i form av korttidsbidrag, internatbidrag och timersättning vid särvux. Sisus utfärdar föreskrifter om bidragen i Socialstyrelsens författningssamling (SOSFS).</p>
<p>Ansökningar om bidrag ökar för varje år. Detta är den enda av Sisus stödformer som direkt riktar sig till enskilda individer. Under 2003 fick cirka 6 000 personer korttidsstudiebidrag. Sisus följer upp och utvärderar verksamheten.</p>
<p>Målgrupp för bidraget vid korttidstudier är enskilda personer med funktionshinder. För att nå ut till målgruppen, utbildningsanordnare och handikapporganisationer informerar Sisus via hemsidan, särskilda meddelandeblad och genom den referensgrupp som Sisus initierat.</p>
<p>Sisus samarbetar med LO och TCO, som har motsvarande ansvar för bidrag till korttidstudier inom sina respektive organisationer.</p>
<p>Stöd till universitet och högskolor</p>
<p>Sisus uppgift är att administrera det statliga bidraget till särskilt utbildningsstöd samt att följa och utvärdera verksamheten.</p>
<p>Särskilt utbildningsstöd/assistansersättning för studenter med rörelsehinder finns också för universitet och högskolor. Under 2003 omfattades cirka 150 studenter av assistansersättning. Assistansen skall ha anknytning till undervisningssituationen och kan också avse assistans i boendet och på fritiden. Sisus ansvarar för fördelningen av statsbidraget.</p>
<p>Det särskilda utbildningsstödet till assistans skall komplettera, men inte ersätta, det stöd som kommunen, försäkringskassan eller utbildningsanordnaren har ansvar för.</p>
<p>Assistansersättning till högskolor för studenter med rörelsehinder är av mindre omfattning. Handläggningen sker genom ansökan i internetbaserad skolportal och administreras i samma SQL-databas som ansökningarna från folkhögskolorna. En treårig</p>
<p>försöksverksamhet med statsbidrag till särskilt utbildningsstöd även till personer med psykiska och neuropsykiatriska funktionshinder påbörjades 2003.</p>
<p>Sisus arbetar aktivt med information om bidragshanteringen och möjligheterna till utbildningsstöd/assistans samt anordnar seminarier/konferenser och skapar därigenom forum för dialog, erfarenhetsutbyte och kompetensutveckling. Det finns ett etablerat samarbete med Högskoleverket, den nationella samordnaren av funktionshinderfrågor på Stockholms universitet, andra assistansanordnare samt med handikapporganisationerna.</p>
<p>Målgrupp för arbetet med det särskilda utbildningsstödet till högskolor är samordnare vid universitet och högskolor, studenter med rörelsehinder samt försöksvis studenter med psykiska och neuropsykiatriska funktionshinder.</p>
<p>Stöd till omvårdnadsverksamhet vid riksgymnasier för svårt rörelsehindrade ungdomar</p>
<p>Sisus uppgifter i anslutning till gymnasieskolor med speciellt anpassad utbildning för svårt rörelsehindrade ungdomar (Rh- anpassad utbildning) är att</p>
<p>• administrera det statliga bidraget till verksamheten med särskilda omvårdnadsinsatser samt att följa och utvärdera verksamheten</p>
<p>• svara för administrativt stöd till  Rh-nämnden</p>
<p>• meddela föreskrifter om avgifter för kost och logi</p>
<p>• bistå huvudmännen för omvårdnadsinsatser med vissa administrativa tjänster.</p>
<p>Elever som till följd av sitt rörelsehinder behöver anpassad undervisning, habilitering under skoldagen och i vissa fall boende och omvårdnad i boendet har rätt till detta enligt förutsättningar som framgår nedan. För närvarande finns Rh-anpassad riksgymnasieutbildning på fyra orter i landet. Närmare 180 ungdomar är idag antagna som elever vid Rh-anpassad gymnasieutbildning.</p>
<p>Sisus administrerar de statsbidrag som går till habilitering och elevhemsboende och träffar därför årligen överenskommelser om den ekonomiska ersättningen för verksamheten med de huvudmän</p>
<p>– omvårdnadshuvudmännen – som enligt avtal med staten ansvarar för omvårdnadsinsatserna på de fyra riksgymnasieorterna. Stats-</p>
<p>bidraget till undervisningen på riksgymnasierna fördelas av Skolverket. Avgränsningen sker så att elevassistenter inom skolan finansieras inom utbildningsdelen, medan kostnader för annan assistans hänförs till omvårdnadsverksamheten.</p>
<p>Hemkommuner och hemlandsting betalar sedan den 1 juli 2001 en tredjedel av de genomsnittliga kostnaderna för insatserna för en elev. Sisus svarar för administrationen av den ekonomiska ersättning som elevernas hemkommuner och hemlandsting betalar.</p>
<p>Sisus utfärdar föreskrifter bland annat om hur ersättningen från hemkommuner och hemlandsting beräknas. Föreskrifterna publiceras i Socialstyrelsens författningssamling.</p>
<p>Sisus anordnar årliga möten med huvudmännen för omvårdnadsverksamheten samt ger stöd till arbetsgrupper och nätverk för verksamhetsutveckling (forum för samarbete och erfarenhetsutbyte). I nära samarbete med de lokala företrädarna för omvårdnadsverksamheten arbetar Sisus också med utveckling, uppföljning och utvärdering av denna.</p>
<p>Kanslifunktion till Nämnden för rh-anpassad utbildning</p>
<p>Bestämmelserna om vilka krav som gäller för att antas till Rh- anpassad utbildning finns i 5 kap. skollagen (1985:100) och i gymnasieförordningen (1992:394). De ungdomar som uppfyller dessa krav har en laglig rätt till Rh-anpassad gymnasieutbildning inom riksgymnasieverksamheten. Beslut om antagning fattas av en särskild antagningsnämnd – Nämnden för Rh-anpassad utbildning (Rh-nämnden). Nämnden gör en bedömning av vilka av de sökande som uppfyller de krav som ställs och beslutar om antagning. Nämndens beslut att inte anta en elev kan överklagas till Skolväsendets överklagandenämnd.</p>
<p>Rh-nämnden är en nämndmyndighet, vars ledamöter utses av Specialpedagogiska institutet. Rh-nämnden får administrativt stöd av Sisus och finansieras över Sisus anslag.</p>
<p>Sisus samarbetsparter och målgrupper är huvudmännen för omvårdnadsverksamheten vid de fyra riksgymnasierna samt hemkommuner/hemlandsting</p>
<p>Till målgruppen hör främst elever som antagits till rh-anpassad utbildning.</p>
<p>Bemötande</p>
<p>Sisus uppgift är att verka för kompetensutveckling inom all offentlig verksamhet när det gäller bemötande av personer med funktionshinder samt att följa den verksamhet som pågår.</p>
<p>Att förbättra bemötandet av människor med funktionshinder är ett prioriterat område i handlingsplanen. Sisus har sedan år 2000 uppdraget att verka för ökad kompetens i bemötande av personer med funktionshinder och är därför en av nyckelaktörerna för genomförandet av planen. I uppdraget ingick att arbeta fram både ett nationellt program, ett informations- och utbildningsunderlag till nyckelpersoner i staten samt att fördela stimulansmedel till modellprojekt.</p>
<p>Syftet med stimulansmedlen var att påverka och stimulera till en förändring av bemötandet inom främst den offentliga sektorn. Modellprojekten handlar om metoder/modeller för kompetensutveckling av personal i bemötande av personer med funktionshinder. Under 2001 – 2003 användes stimulansmedel till 48 modellprojekt.</p>
<p>Det nationella bemötandeprogrammet fastställdes under år 2003. Som ett komplement till det tryckta programmet finns en webbaserad idébank. I idébanken finns en stor mängd information och kunskap som inte ryms i det tryckta programmet och innehåller bland annat tips på litteratur, studiematerial, länkar till relevanta hemsidor, aktuell forskning, utredningar och lagstiftning. Aktuell information har kontinuerligt funnits på hemsidan. Medverkan i externa konferenser, seminarier och utbildningar sker med stor frekvens. I bemötandearbetet har därutöver ingått att arbeta fram och distribuera skrifter, antologi, video och CD, foldrar och tidning.</p>
<p>Inom ramen för bemötandeuppdraget har Sisus ett kompetensutvecklingsråd med 21 ledamöter från handikapprörelsen, kommun- och landstingsförbund, fackliga organisationer, andra huvudmän och myndigheter.</p>
<p>I samråd med Statens kvalitets- och kompetensråd (KKR) och HO tar Sisus fram ett informations- och utbildningsunderlag för nyckelpersoner i statsförvaltningen i handikappolitiska frågor.</p>
<p>Enligt regleringsbrevet för år 2004 skall Sisus inom ramen för bemötandearbetet särskilt följa verksamheten vid de allmänna försäkringskassorna, Stockholms kommun och Västerbottens län.</p>
<p>Därmed fortsätter utvecklingsarbetet med pilotverksamhet inom en kommun, en myndighet och ett län.</p>
<p>Under 2003 har Sisus på regeringens uppdrag även samordnat aktiviteterna i Sverige under Europeiska handikappåret 2003. Uppgiften har varit att bland annat fördela projektmedel samt genomföra en invigningskonferens. Sisus har också upprättat och underhållit en särskild hemsida under det Europeiska handikappåret. Uppdraget har genomförts parallellt med bemötandeuppdraget till ömsesidig nytta för uppdragen och i ett nära samarbete med handikapprörelsen.</p>
<p>Brukarinflytandet är prioriterat i allt bemötandearbete. Det har handlat om att få en delaktighet från såväl brukarorganisationerna som enskilda personer i förändringsarbetet och att fastställa kriterier för kvalitet på samtliga bemötandenivåer.</p>
<p>Bemötandeuppdraget har breddat Sisus verksamhet, influerat övriga verksamhetsområden och påverkat myndighetens kompetensprofil. Bland annat har arbetet med modellprojekten samt projekten under handikappåret givit fördjupade erfarenheter i projektbedömning och –stöd samt i uppföljning och utvärdering. Uppdraget har gett Sisus ett brett kontaktnät inom myndigheter, intresseorganisationer, utbildningsanordnare, landsting och kommuner.</p>
<p>Målgrupper för bemötandeuppdraget är anställda och förtroendevalda inom den offentliga sektorn. Bemötandeprogrammet vänder sig särskilt till förtroendevalda och chefer med tyngdpunkt på ansvariga för personal, information samt metod- och kompetensutveckling.</p>
<p>THUT</p>
<p>Sisus har sedan år 1996 på regeringens uppdrag informerat i första hand studenter med rörelsehinder om den fysiska tillgängligheten vid landets universitet och högskolor via den internetbaserade databasen (THUT).</p>
<p>Med anledning av ändrad lagstiftning och HO:s nya riktlinjer för en tillgängligare statsförvaltning kommer databasen att utvecklas och anpassas efter gällande regelverk.</p>
<p>Sisus skall i samarbete med HO analysera den fortsatta användningen och tillämpningen av informationsdatabasen. I avvaktan på detta har THUT släckts ner tills vidare.</p>
<h2>3.1.2 Ekonomi och administration</h2>
<p>De anslag som Sisus disponerar utgörs av dels medel för de egna driftkostnaderna och dels bidragsmedel för transferering av stöd till olika former av insatser för att möjliggöra utbildning för studerande med funktionshinder. Myndighetens tilldelade anslagsmedel för åren 2004, 2003 och 2002 framgår av nedanstående tabell.</p>
<p>För år 2003 tillkom förutom ovanstående också 8,5 miljoner kr i externa medel, vilket bland annat avsåg stimulansprojekt (5 miljoner kr från Myndigheten för skolutveckling) och medel till aktiviteter under Europeiska handikappåret (EU-medel 3 miljoner kr).</p>
<p>Förvaltningsanslaget 9/16:9 förstärktes när bemötandeuppdraget inleddes under år 2000 med 3 miljoner kr årligen. Förvaltningsanslaget för 2003 innefattade dessutom 3 000 tusen kr som Sisus fick utnyttja för insatser i samband med Europeiska Handikappåret. Under anslagsposten 2 tilldelades Sisus från år 2001 stimulansmedel med 14 miljoner kr per år under tre år (varav 9 miljoner kr till offentlig sektor och 5 miljoner kr till skola och barnomsorg). Stimulansmedlen har under åren 2001 – 2003 använts till sammanlagt 48 modellprojekt.</p>
<p>Statsbidraget till särskilt utbildningsstöd omfattar stöd till folkhögskolor, universitet och högskolor samt finansierar omvårdnadsverksamhet i anslutning till den Rh-anpassade utbildning, som bedrivs vid fyra riksgymnasier för svårt rörelsehindrade ungdomar. Eftersom antagning till riksgymnasium baseras på en rättighetslag skall behovet av habilitering, omvårdnad och boende ha första prioritet när anslaget tas i anspråk. Under 2003 fördelades cirka</p>
<p>70 miljoner kr till riksgymnasierna. Stöd till folkhögskolor och högskolor fördelas därefter enligt medelstillgång. Med särskilt utbildningsstöd avses här assistans. Till folkhögskolor fördelades 2003 cirka 87 miljoner kr och till universitet och högskolor drygt 3 miljoner kr.</p>
<p>Som bidragsmedel har för år 2004 tillkommit 6 miljoner kr till nationellt kunskapscenter för dövblinda vid Mo Gård.</p>
<p>För år 2003 beviljades 8 miljoner kr till korttidstudier i mindre omfattning som är särskilt anpassade till studerande med funktionshinder, eller studier om funktionshinder.</p>
<p>Statsbidrag/tilläggsbidrag till folkhögskolor avser särskilt kostnadskrävande utbildningsinsatser relaterade till studerande med funktionshinder. Utöver 4,4 miljoner kr, som tilldelas SRF för anpassning av studiematerial, fördelas tilläggsbidraget i övrigt till folkhögskolor (tolk, läromedel, anpassning av teknik, assistans m.m.).</p>
<p>Den omfattande ekonomihanteringen (budgetåret 2003 drygt 236 miljoner kr) kräver en större administration än vad myndigheter av motsvarande storlek vanligen har. Handläggningen och uppföljningen av statsbidragsfördelningen har effektiviserats genom utveckling av en SQL-databas, som är ett system för databashantering.</p>
<p>Sisus kostnader för sina verksamheter under åren 2002 och 2003 framgår av nedanstående tabell. I beloppen har endast medtagits kostnader som finansierats med anslag.</p>
<p>Sisus fick under 2003 disponera vissa särskilda medel för sina kostnader under det Europeiska Handikappåret samt för implementering av bemötandeuppdraget. För dessa frågor förbrukades 2 550 tusen kr utöver kostnaderna för den reguljära verksamheten.</p>
<p>Organisation och resurser</p>
<p>Sisus organisation framgår av nedanstående organisationsplan</p>
<p>Direktion</p>
<p>Generaldirektör</p>
<p>Administrativ chef</p>
<p>Utvecklingschef</p>
<p>Utvecklingschef</p>
<p>Ställföreträdande chef</p>
<p>Informatör</p>
<p>Utredare</p>
<p>Myndigheten är organiserad i ledning och fem grupper. I stabsfunktion finns därutöver resurser för utveckling, utredning och information. Ledningen består av generaldirektör, utvecklingschef och administrativ chef. Vuxenutbildningsgruppen svarar för statsbidrag till folkhögskolor och högskolor samt för korttidstudiebidrag. Statsbidrag till riksgymnasierna handläggs av riksgymnasiegruppen som samverkar med det administrativa stödet till Rh- nämnden. Den administrativa chefen har chefsansvar för den administrativa gruppen. I övriga grupper leds arbetet av en samordnare. Utvecklingschefen är tillika samordnare i bemötandegruppen, där även THUT ingår.</p>
<p>Resursanvändningen under 2003 uppgick till 16,8 årsarbetskrafter (åa). Av dessa har 6,9 åa arbetat inom verksamhetsgrenen</p>
<p>Bidrag till utbildningsanordnare samt 2,1 åa inom Bidrag till kortare studier. För verksamhetsgrenen Handläggning av bemötandefrågor har 7,3 åa använts och för Information om tillgänglighet (THUT) har 0,5 åa använts. Utöver egna resurser anlitar Sisus externa resurser för framställning av material och utredningar, för löneadministration och inom IT-området. Ledning och administrativt arbete har fördelats procentuellt på de olika verksamhetsgrenarna.</p>
<h2>3.2 Hjälpmedelsinstitutet</h2>
<p>Hjälpmedelsinstitutet är en allmännyttig ideell förening. Föreningens medlemmar är staten, Landstingsförbundet och Svenska Kommunförbundet. HI:s ändamål, verksamhet och organisation framgår av föreningens stadgar.</p>
<p>Hjälpmedelsinstitutets ändamål är att arbeta för full delaktighet och jämlikhet för människor med funktionshinder genom att medverka till utveckling av bra och säkra hjälpmedel och till en effektiv hjälpmedelsförsörjning. Institutet skall genom sitt arbete bidra till ökad tillgänglighet i samhället för personer med funktionshinder. Verksamheten avser i första hand sådana hjälpmedel som sjukvårdshuvudmännen skall tillhandahålla enligt hälso- och sjukvårdslagen. HI skall särskilt följa och utveckla användningen av ny teknik. Institutet lämnar stöd åt landsting och kommuner samt till statliga organ. Brukarnas inflytande över HI:s verksamhet sker genom ett brukarråd kopplat till styrelsen samt genom kontinuerlig samverkan i en rad verksamheter och projekt.</p>
<p>Föreningen bildades 1998 genom ombildning av det tidigare Handikappinstitutet. Staten, Landstingsförbundet och Svenska Kommunförbundet ingick 1998 ett konsortialavtal om bildandet av den allmännyttiga ideella föreningen. Avtalsparterna inträdde som medlemmar i föreningen. Föreningens stadgar utgör en del av konsortialavtalet. Avtalet gällde för perioden 1999 till 2002 och har sedan förlängts med ett år i taget.</p>
<p>Uppgiften att svara för det nationella stödet för upphandling av hjälpmedel tillkom som en uppgift för HI från och med 2002, prop. 2000/01:128 Nationellt stöd vid upphandling av hjälpmedel. Uppgiften låg innan dess på AB Sjukvårdshuvudmännens Upphandlingsbolag, SUB, som ägdes av Landstingsförbundet.</p>
<h2>3.2.1 Verksamhet</h2>
<p>Hjälpmedelsinstitutets verksamhet omfattar:</p>
<p>• Provning och upphandling</p>
<p>• Forskning och utveckling inklusive standardisering</p>
<p>• Utredningsverksamhet</p>
<p>• Utbildning och kompetensutveckling</p>
<p>• Insatser inom tillgänglighetsområdet</p>
<p>• Internationell verksamhet</p>
<p>• Information</p>
<p>Provning och upphandling</p>
<p>Från den första januari 2002 är det nationella stödet för provning och upphandling samordnat till HI. Tidigare bedrevs provningen av institutet och upphandlingen av AB Sjukvårdshuvudmännens Upphandlingsbolag (SUB). HI:s verksamhet med provning, bedömning och central upphandling av hjälpmedel syftar till att de hjälpmedel som förskrivs av sjukvårdshuvudmännen skall vara bra och säkra samt att huvudmännen tillförsäkras bra priser och villkor. Centralt i verksamheten är att på olika sätt informera om hjälpmedel och de centrala avtalen.</p>
<p>HI:s ramavtal för upphandling har under 2003 omfattat cirka 1 500 miljoner kr, medan den totala upphandlingen av hjälpmedel i landsting och kommuner uppskattas till 3 500 miljoner kr. Hjälpmedelsområden som HI inte upphandlar är t.ex. inkontinensprodukter, (cirka 1 300 miljoner kr) och inom ortopediområdet (cirka 500 miljoner kr).</p>
<p>Vid provningen framkommer ofta resultat som innebär att hjälpmedlen utvecklas och förbättras. Ibland kan resultatet bli att hjälpmedlen inte marknadsförs. Endast en del av produkterna uppfyller institutets krav vid den första genomgången och cirka 25–30 % av provningarna avslutas utan att kraven uppfylls. De produkter som uppfyller kraven förs upp på Förteckning över Bra hjälpmedel. Denna förteckning används som vägledning lokalt vid val av sortiment. Ett av de viktigaste produktområdena vad avser provning och bedömning är rullstolar. Ett annat stort och viktigt område är hörapparater, där det skett en utveckling mot digital teknik. Mer omfattande provning och bedömningsarbete har också genomförts i samband med den centrala upphandlingen av bland annat person-</p>
<p>lyftar, andningshjälpmedel, sitt- och ryggdynor, arbetsstolar samt texttelefoner. HI:s provningsverksamhet påverkar produktutvecklingen.</p>
<p>Samarbetsytor inom verksamhetsgrenen finns gentemot företag inom hjälpmedelsområdet. Inom upphandlingen finns också samarbete med sjukvårdshuvudmännen, kommuner och landsting.</p>
<p>Forskning och utveckling inklusive standardisering</p>
<p>HI är ett nationellt kunskapscentrum och FoU är därmed centralt för verksamheten. HI bedriver FoU-arbete inom de tre kunskapsområdena hjälpmedel, hjälpmedelsverksamhet och tillgänglighet. HI bedriver ingen egen forskning, men arbetar med att stimulera och medverka i forskning och utveckling samt med att sprida forskningsresultat. HI bedriver egna utvecklingsprojekt. Dessa projekt finansieras framför allt genom externa projektbidrag. En annan uppgift är att ge finansiellt stöd till utveckling. Egna resurser och externa medel används för att stödja olika ändamål.</p>
<p>Forsknings- och utvecklingsverksamheten syftar till att tillgodose angelägna brukarbehov av nya hjälpmedel och tjänster. Vidare har HI en viktig roll när det gäller att medverka till utvecklingen av hjälpmedelsverksamheten i kommuner och landsting. Det gäller både kunskaps- och metodutveckling inom olika handikapp- och hjälpmedelsområden och utveckling av organisations- och samverkansformer. Ett viktigt mål för HI är att medverka till ökad forskning om handikapp och funktionshinder och att särskilt lyfta fram teknik, miljö och funktionshinder som ett angeläget forskningsområde. FoU-verksamheten avser också frågor om tillgängligheten i samhället. I arbetet med FoU ingår att samarbeta med forskare, företag, brukare och yrkesverksamma, samt att sprida information om nya resultat.</p>
<p>HI:s uppgifter inom FoU är att som kunskapsorgan:</p>
<p>• stimulera forskning och utveckling</p>
<p>• genomföra eller medverka i  FoU-projekt</p>
<p>• ge finansiellt stöd till utveckling.</p>
<p>Finansiellt stöd kan ges som villkorslån eller utvecklingsbidrag. För år 2003 och 2004 har en neddragning av institutets ekonomiska stöd till 3 respektive 2 miljoner kr per år gjorts.</p>
<p>HI:s roll som kunskapsorgan är framför allt att tillhandahålla underlag för forskning och utveckling samt att sprida resultat av genomförda FoU-arbeten av skilda aktörer. Bland annat formulerar</p>
<p>HI tillsammans med andra berörda en samlad uppfattning om FoU-behoven inom aktuella behovsområden.</p>
<p>Exempel på FoU-projekt som HI driver är SmartLab, som är en del av institutets satsning på IT-stöd i boendet. SmartLab är en demonstrationslägenhet med tillhörande laboratoriedel och fungerar som en mötesplats mellan institutet, brukare, företrädare för vård och omsorg samt företag. HI bedriver dessutom ett tiotal större utvecklingsprojekt, tillsammans med berörda brukarorganisationer. Flertalet bedrivs med lokalt förlagd försöksverksamhet. I flera av dessa projekt finns möjlighet att också ge stöd till utveckling av produkter och metoder. Ett omfattande utvecklingsprojekt är en försöksverksamhet med uppbyggnad av skoldatatek. Ett annat utvecklingsprojekt är HumanTeknik som handlar om hur teknik och anpassningar av bostaden kan vara till stöd för personer med psykiska funktionshinder. Inom projektet pågår en försöksverksamhet i Värmland. HI deltar också i av Vinnova delfinansierade kompetenscentra Centrum för användarorienterad IT- design (CID) och Centrum för talteknologi (CTT) vid KTH.</p>
<p>HI medverkar i det nationella och internationella standardiseringsarbetet på hjälpmedelsområdet. Standardisering innebär gemensamt fastställda krav och provningsmetoder. De fastställda kraven påverkar på ett avgörande sätt utformningen av hjälpmedel och standardiseringsarbetet är därför av stor betydelse för produktutveckling och för provningsverksamheten. HI håller ordförandeskapen och sekretariaten för två internationella kommittéer, och medverkar också som experter i nationella och internationella arbetsgrupper. För att förankra arbetet i Sverige finns svenska nationella kommittéer, med representanter från företag, myndigheter, sjukvårdshuvudmännen och brukarorganisationer. Det sker också ett nära och intensivt nordiskt samarbete.</p>
<p>Arbetet med standardisering har fått ökad nationell och internationell uppmärksamhet, särskilt i samband med arbetet för tillgänglighet för personer med funktionshinder. Detta gäller såväl fysisk tillgänglighet som tillgänglighet till det nya informationssamhället. Begreppet ”Design för alla” har anammats också inom standardiseringen. EU-kommissionen har uppdragit åt de europé- iska standardiseringsorganisationerna att finna metoder för att ge äldre- och handikappaspekter reellt genomslag i all standardisering.</p>
<p>Arbetet med standardisering har betydelse för produktutveckling och för provningsverksamheten. Standardisering är också av betydelse för tillgänglighetsarbetet. HI:s medverkan i standardiserings-</p>
<p>arbetet har ökat, t.ex. genom att HI är ordförande och sekreterare i det av EU initierade ”Mandat 283”, som handlar om att påverka standardisering inom alla samhällsområden. HI är också medlem i ett EU-konsortium som handlar om design för alla.</p>
<p>Inom verksamhetsgrenen finns breda samarbetsytor:</p>
<p>• sjukvårdshuvudmännen – landsting och kommuner</p>
<p>• forskare och utbildare – universitet och högskolor</p>
<p>• handikapprörelsen</p>
<p>• forskningsråden FAS och Vinnova</p>
<p>• myndigheter som Vägverket, Konsumentverket, Statens kulturråd, Myndigheten för skolutveckling och Specialpedagogiska institutet</p>
<p>• EU-kommissionen</p>
<p>• företag</p>
<p>• brukare.</p>
<p>Utredningsverksamhet</p>
<p>Utredningsverksamheten syftar till att följa och analysera utvecklingen, både för att anpassa institutets egen verksamhet och för att som nationellt kunskapscentrum utgöra ett stöd för sjukvårdshuvudmännen. Det finns ett stort behov av fakta och diskussionsmaterial som belyser hjälpmedelsverksamheten och betydelsen och nyttan av hjälpmedel.</p>
<p>Stora förändringar sker inom hälso- och sjukvården som får konsekvenser för hjälpmedelsverksamheten. Allt större del av sjukvården sker i hemmen. Andelen äldre ökar och därmed hjälpmedelsbehoven inom denna grupp. Rehabiliteringsinsatser och hjälpmedelsverksamhet ökar inom kommunerna. Dessa faktorer ökar kraven på en kostnadseffektiv användning av hjälpmedel. Det är en viktig uppgift för HI att ta fram statistik, konsekvensbeskrivningar, kostnads-/nyttostudier och faktaunderlag av olika slag. Användare av och målgrupper för sådana studier och underlag är framför allt sjukvårdshuvudmännen. Dessa kan använda HI:s utredningar som underlag för strategier hur hjälpmedel och metoder kan föras in i den praktiska verksamheten i kommuner och landsting.</p>
<p>Det finns också önskemål om utredningsinsatser åt enskilda kommuner och landsting. Uppdragsverksamheten har inneburit ett delvis nytt arbetssätt för HI och under 2002 antog styrelsen en</p>
<p>policy för denna verksamhet. Uppdragsverksamheten i form av utredningar och konsultinsatser, som i flera fall handlat om sammanslagningar till gemensamma nämnder, har inneburit ett delvis nytt arbetssätt för HI. Uppdragsverksamheten innebär att uppdragsgivarna är externa och avgift tas ut enligt en självkostnadsprincip. Sådana uppdrag kan tas inom såväl utredningsverksamheten som inom andra verksamhetsgrenar.</p>
<p>Utbildning och kompetensutveckling</p>
<p>En viktig uppgift för HI är att öka kunskapen om hjälpmedel och hjälpmedelsanvändning i samhället. Kunskapsspridningen sker på olika sätt, framför allt genom utbildningsmaterial, kurser, konferenser, yrkesträffar och nätverk. Målgrupper är i första hand personal inom hjälpmedelsverksamheten. HI ordnar flera årligen återkommande informations- och utbildningsarrangemang. ID-dagarna med cirka 5 000 besökare är HI:s största årliga informations- och demonstrationsdagar.</p>
<p>En viktig del i kunskapsspridningen är att föra ut resultaten från utvecklingsprojekt. Ett exempel på detta är Barnhjälpmedelståget som turnerat och gett seminarier på många platser såväl i Sverige som utomlands. Detta har genomförts i samarbete med såväl handikapporganisationer som flera statliga myndigheter och Rädda Barnen.</p>
<p>I anslutning till provningsverksamheten ordnas varje år kurser för att öka kunskaperna vid val och hantering av hjälpmedel.</p>
<p>Ett område som är under utveckling är utbildningar om utformningen av webbsidor. HI anordnar egna kurser och medverkar i olika seminarier om tillgänglighet till Internet. HI arbetar också med ett läromedel för webbtillgänglighet och ger kurser om tillgänglig statsförvaltning.</p>
<p>HI erbjuder även uppdragsutbildningar. Dessa totalfinansieras genom avgifter.</p>
<p>Utvecklingen framöver innebär att allt fler kommer att behöva utbildning om allt mer inom hjälpmedelsområdet. Såväl specialistutbildning som breddutbildning av personal inom hjälpmedelsverksamheten behövs. Det är en central uppgift för HI att kunna möta en ökad efterfrågan på utbildningsinsatser för att tillgodose behoven av välutbildade förskrivare. För den långsiktiga kompetensförsörjningen är det viktigt att påverka innehållet i grund- och fort-</p>
<p>bildningarna inom vård- och omsorgsområdet. HI samarbetar med högskolor och med yrkesverksamma inom hjälpmedelsverksamheter i utvecklingen av utbildningar och forskningsanknuten fortbildning.</p>
<p>Insatser inom tillgänglighetsområdet</p>
<p>Enligt sina stadgar skall HI ”bidra till ökad tillgänglighet i samhället för funktionshindrade”. Under hela HI:s tid har därför tillgänglighet varit en naturlig del av institutets arbete. Utgångspunkten för arbetet är FN:s standardregler och perspektivet Design för alla. HI är samordnare i Sverige för EU:s nätverk kring Design för alla. HI:s utvecklingsinsatser var tidigare mer inriktade på bra och säkra produkter. Nu har man en tydligare fokusering i utvecklingsarbetet mot hjälpmedlens funktion i sammanhang med den omgivande miljön. HI arbetar med att samla och sprida kunskap och resultatet används av många olika myndigheter, kommuner och landsting men även planerare, arkitekter med flera. HI:s roll som kunskapscentrum inom tillgänglighetsområdet omfattar frågor om tillgänglighet till IT-tjänster, byggd miljö, produkter och tjänster. Ett exempel på sådan kunskapsspridning är handboken Bygg ikapp handikapp,  som är avsedd att användas som uppslagsbok vid planering och projektering av byggnader och utemiljö. Handboken kompletteras med nytt faktamaterial.</p>
<p>HI har på senare år märkt en ökad efterfrågan på insatser inom tillgänglighetsområdet. Insatserna uppskattades av HI för ett par år sedan till cirka 7 % av den totala verksamhetsvolymen.</p>
<p>I den nationella handlingsplanen för handikappolitiken pekas arbetet med tillgänglighet ut som ett av de viktigaste områdena för genomförandet av handlingsplanen. Som en följd av detta inrättades ett Tillgänglighetscenter vid Handikappombudsmannen. HI har ett nära samarbete med HO:s tillgänglighetscenter. Samarbetet har främst inriktats mot frågor om fysisk tillgänglighet, tillgänglighet på transportområdet och till information.</p>
<p>Från HI:s sida anser man att kunskap om tillgänglighetsfrågor är nödvändigt för arbetet med hjälpmedel. För att få fram bra hjälpmedel måste man även ta in i perspektivet vilken miljö dessa hjälpmedel skall fungera i. Hjälpmedel kompenserar för det handikapp som uppkommer i relationen mellan miljön och personen med</p>
<p>funktionshinder. Det kommer därför alltid att vara en uppgift för institutet att arbeta för en god tillgänglighet och design för alla.</p>
<p>På regeringens uppdrag utvecklade HI en handlingsplan för åren 1998–2002 för IT för funktionshindrade och äldre. Handlingsplanen har sedan genererat fortsatta aktiviteter inom området.</p>
<p>Informationssamhället ställer krav på insatser för att bli tillgängligt för människor med funktionshinder. HI arbetar med att påverka tillverkare av hårdvara och mjukvara samt leverantörer av tjänster. HI:s tillgänglighetsarbete inom IT-området har inriktats på att standardprodukter skall kunna användas/fungera tillsammans med individuella hjälpmedel.</p>
<p>Internationell verksamhet</p>
<p>Hjälpmedelsverksamheten påverkas i hög grad av den internationella utvecklingen. Institutet bedriver internationellt arbete inom alla verksamhetsgrenar, främst inom standardisering, provning och FoU. Utöver detta pågår kontinuerligt allmän omvärldsbevakning och kunskapsutbyte, informationsarbete, tjänsteexport och biståndsarbete på konsultbasis.</p>
<p>Den internationella utvecklingen har en ökande betydelse och påverkan på det nationella arbetet med hjälpmedel och tillgänglighet. Detta kommer särskilt till uttryck i IT-relaterade frågor.</p>
<p>Information</p>
<p>Institutet är ett kunskapscentrum. Att informera om denna kunskap är en viktig del av institutets verksamhet. Arbetet sker på många sätt, både genom planerade riktade insatser och som en integrerad del i det dagliga arbetet med projekt och utåtriktade aktiviteter. Institutet arbetar målmedvetet för att nå ut till olika utvalda målgrupper. Institutets bibliotek är det största fackbiblioteket i Norden inom området funktionshinder och tillgänglighet, och är öppet för alla.</p>
<p>HI har en omfattande försäljning av böcker, foldrar och annat material. Internet utnyttjas som en viktig kanal för att nå ut med materialet och en del trycksaker kan där hämtas gratis.</p>
<h2>3.2.2 Organisation och resurser</h2>
<p>År 2002 infördes en ny organisation vid Hjälpmedelsinstitutet. Organisationen framgår av nedanstående bild.</p>
<p>Internationella</p>
<p>sekretariatet</p>
<p>Antalet budgeterade helårstjänster är 86 för år 2004. Detta är oförändrat sedan 2003, då antalet reducerades från att ha varit 90. Förutom de budgeterade tjänsterna finns vanligtvis cirka 5–10 projektanställda. Ledningsfunktionerna och de fem avdelningarna i skissen ovan har följande antal personer anställda:</p>
<p>Dessutom tillkommer cirka fem längre projektanställningar.</p>
<p>Kostnader och finansiering</p>
<p>HI:s verksamhet finansieras till cirka 60% med anslagsmedel som bidrag från ett anslag som disponeras av Socialstyrelsen. Medlen utbetalas utan särskild rekvisition till HI. Dessa anslagsmedel för 2004, 2003 och 2002 framgår av tabellen nedan.</p>
<p>De totala kostnaderna för HI:s verksamheter och finansieringen av dessa framgår av nedanstående tabell.</p>
<p>Bidraget från statsbudgeten på 51,2 miljoner kr har varit nominellt oförändrat i många år (sedan 1992), förutom de medel som tidigare tillfördes SUB och sedan 2002 ingår i bidraget till HI. Bidraget täcker en minskande del av verksamheten. Utvecklingsarbetet, som genomförs tillsammans med brukarorganisationerna, förutsätter till stor del extern finansiering. Allmänna arvsfonden är den främsta finansiären. På senare år har en inte oväsentlig del av finansieringen</p>
<p>Kostnadernas fördelning på verksamhetsgrenar under år 2003 framgår av diagrammet.</p>
<p>I figuren redovisas inte verksamhetsgrenarna tillgänglighet och internationell verksamhet. Dessa verksamheter skär in i och ingår i de övriga verksamhetsgrenarna och kostnaderna har fördelats över dessa.</p>
<h2>3.3 Handikappombudsmannen</h2>
<p>HO leds av Handikappombudsmannen som är utsedd av regeringen på sex år. HO är ett enrådighetsverk och har ingen styrelse, men enligt lagen (1994:749) om Handikappombudsmannen biträds ombudsmannen av ett särskilt råd.</p>
<p>Enligt HO:s regleringsbrev för 2004 sker HO:s verksamhet inom politikområdet ”Handikappolitik” och verksamhetsområdet ”Insatser för delaktighet och jämlikhet”. Verksamheten är indelad i två verksamhetsgrenar:</p>
<p>• Granskning, juridiskt stöd och rådgivning.</p>
<p>• Tillgänglighetscentrum.</p>
<p>3.3.1 Handikappombudsmannens verksamhet i stort</p>
<p>HO har – enligt lagen (1994:749) om Handikappombudsmannen – till uppgift att bevaka frågor som angår funktionshindrade personers rättigheter och intressen. HO skall arbeta med uppföljning och utvärdering. Enskilda personer kan få stöd och/eller hjälp att få sina rättigheter och intressen tillgodosedda genom anmälningsärenden och juridisk rådgivning. Ärenden kan röra alla samhällsområden. HO skall också enligt tre diskrimineringslagar se till att dessa lagar följs och äger även rätt att för en enskild föra talan i tvister angående tillämpningen av lagarna. Dessa lagar är: lagen (1999:132) om förbud mot diskriminering i arbetslivet av personer med funktionshinder, lagen (2001:1286) om likabehandling av studenter i högskolan samt lagen (2003:307) om förbud mot diskriminering.</p>
<p>Enligt förordningen (1994:949) med instruktion för Handikappombudsmannen skall HO</p>
<p>”… särskilt verka för att ge personer med funktionshinder förutsättningar för självständighet och självbestämmande genom att</p>
<p>– förebygga och bekämpa diskriminering,</p>
<p>– identifiera och undanröja hinder för full delaktighet i samhällslivet, samt</p>
<p>– undanröja hinder för jämlikhet i levnadsvillkor för personer med funktionshinder.”</p>
<p>HO skaffar sig kunskap om situationen för människor med funktionshinder genom anmälningsärenden samt juridisk rådgivning. HO bevakar och följer vad andra gör genom överläggningar och andra kontakter med t.ex. handikapporganisationer, myndigheter, landsting och kommuner. HO kan också ta initiativ till olika undersökningar. Den kunskap som HO får genom sin verksamhet utgör underlag för de överväganden och förslag som redovisas till regeringen i syfte att förbättra situationen för personer med funktionshinder.</p>
<p>Förutom bevakning och granskning skall HO informera och skapa opinion. HO har genom det nationella Tillgänglighetscentret ett ansvar för att bygga upp, utveckla och förmedla kunskap om tillgänglighet för människor med funktionshinder. Tillgänglighetscentret har en informerande, pådrivande, rådgivande och samordnande roll.</p>
<p>Under år 2003 fick HO tillsynsansvaret för en tredje diskrimineringslag. Detta tillsammans med att antalet ärenden om juridisk rådgivning till enskilda har ökat på senare år har gjort att HO har begränsat sin juridiska rådgivning till frågor som rör diskrimineringslagarna. De övergripande uppdrag om att följa utvecklingen som finns i 2 § förordningen (1994:949) med instruktion för HO har likaså fått en lägre prioritet inom ombudsmannadelen av myndigheten HO. Vissa av dessa uppgifter sköts nu inom Tillgänglighetscentret.</p>
<p>Utvecklingen på handikappolitikens område har inneburit starkare betoning av mänskliga rättigheter och av arbete mot diskriminering på olika sätt. Denna utveckling innebär också att handikappolitikens tvärsektoriella ambitioner och principen om ”mainstreaming” börjar få genomslag. För HO:s del innebär detta att man koncentrerat arbetet inom ombudsmannadelen till de utredningar och den uppföljning som följer av diskrimineringslagarna samt lagen om HO. HO:s övergripande ansvar att bevaka rättigheter och intressen för människor med funktionshinder tar därför mer och mer sin utgångspunkt i detta arbete. Det övriga arbetet med den mer övergripande implementeringen av den nationella handlingsplanen görs inom Tillgänglighetscentret.</p>
<h2>3.3.2 Tillgänglighetscentrum</h2>
<p>Ett av de prioriterade områdena i den nationella handlingsplanen för handikappolitiken är att öka tillgängligheten för personer med funktionshinder. Tillgänglighetscentret (TC), som inrättades år 2001, är en nyckelaktör i implementeringen av handlingsplanen.</p>
<p>Uppgiften för TC anges på följande sätt i HO:s instruktion:</p>
<p>”2 § Handikappombudsmannen skall i sin verksamhet bl.a. ….</p>
<p>Förordningen (2001:526) om de statliga myndigheternas ansvar för handikappolitiken trädde i kraft september 2001. Detta ledde till att uppgifterna för TC förtydligades inför år 2002. Den statliga sektorn blev tydligt prioriterad. Att stödja myndigheternas arbete med att ta fram handlingsplaner för tillgänglighet, att bevaka att så</p>
<p>sker samt att samordna sektorsmyndigheternas arbete blev TC:s huvuduppgifter.</p>
<p>TC inledde tidigt arbetet med att finna formerna för hur stödet till myndigheterna för att förbättra tillgängligheten skulle utformas. År 2002 fick HO uppdraget att formulera underlag till krav på tillgänglighet för personer med funktionshinder till myndigheternas lokaler, information och verksamhet. TC började ett omfattande arbete för att i samråd med handikapporganisationerna, statliga myndigheter och andra intressenter utforma riktlinjer för en tillgänglig statsförvaltning.</p>
<p>I regleringsbrevet för 2004 anges följande mål för TC:</p>
<p>• öka kunskapen hos de statliga myndigheterna genom att utveckla, förankra och sprida riktlinjer för myndigheternas arbete med att göra lokaler, verksamhet och information tillgängligare för personer med funktionshinder</p>
<p>• följa myndigheternas tillgänglighetsarbete och fortsätta utveckla metoder för detta</p>
<p>• verka för att kunskapen om konceptet ”design för alla” ökar i hela samhället</p>
<p>• integrera ett jämställdhetsperspektiv i dessa arbeten</p>
<p>• genom stöd och samordning bidra till att sektorsmyndigheternas arbete med att genomföra handikappolitiken utvecklas.</p>
<p>Under 2003 präglades TC:s verksamhet främst av att slutföra arbetet med och slå fast Riktlinjer för en tillgänglig statsförvaltning  och att kommunicera dessa riktlinjer till de statliga myndigheterna. Riktlinjerna anger hur myndigheterna bör arbeta med tillgänglighet till verksamheter, lokaler och information. De beskriver hur myndigheten kan göra för att leva upp till sitt ansvar i enlighet med förordningen om de statliga myndigheternas ansvar för genomförandet av handikappolitiken. Riktlinjerna är utformade för statsförvaltningen, men bör kunna vara en grund för även andra verksamheter, exempelvis kommunerna men även andra aktörer. Efter kontakter med handikapporganisationer och med nyckelpersoner på statliga myndigheter planerar TC att revidera riktlinjerna. För att sprida och förankra riktlinjerna har TC valt att arbeta med riktad information. Bland annat har seminarier genomförts och små sammanfattande broschyrer har tagits fram riktade till olika yrkeskategorier.</p>
<p>Uppföljningen av hur tillgänglighetsarbetet fortskrider bland de statliga myndigheterna sker bland annat genom en årlig myndighetsenkät som genomförs sedan 2003. Tillgänglighetscentret arbetar inom hela tillgänglighetsområdet: byggd miljö, transporter och kommunikationer samt IT, telekommunikationsteknik och tillgänglig information. TC finns med i flera olika nätverk, expertgrupper och utvecklingsprojekt inom områdena tillgänglighet och design för alla. Kontaktytorna sträcker sig över många områden. Närmare samarbete finns med exempelvis statliga myndigheter och även internationellt. TC deltar på internationell nivå i en arbetsgrupp som tar fram ISO-standard för tillgänglighet till byggd miljö. Rollen som samordnare av sektorsmyndigheterna och pådrivare för myndigheternas tillgänglighet ger TC många kontakter och ett brett samarbete med statliga myndigheter. Samarbetet med Sisus handlar bland annat om deltagande i utbildningar som berör såväl bemötande som tillgänglighet. TC ingår i Sisus kompetensutvecklingsråd. Med HI finns kontakter och samarbete i flera sammanhang, t.ex. i utbildningar i tillgänglighet men även i olika utvecklingsprojekt och nätverk.</p>
<p>TC har regelbunden kontakt med handikapprörelsen. Ett tillgänglighetsråd utsågs i november 2003 bestående av nio personer utsedda av HSO och SRF. I rådet diskuteras olika aktuella frågor som rör tillgänglighet och handikappolitik.</p>
<p>För genomförandet av TC:s uppdrag är informationsinsatser av central betydelse. Informationsavdelningen inom HO avdelar resurser för detta. Insatserna består dels av framställande av tryckta produkter, exempelvis riktlinjerna för en tillgänglig statsförvaltning, men också att stödja planering av seminarier och utbildningsaktiviteter. Informationsavdelningen arbetar även för tillgänglighet inom sitt fackområde och deltar även i utbildningar i dessa frågor.</p>
<p>I regleringsbrevet för 2002 tillkom för TC uppdraget att stödja och samordna sektorsmyndigheternas arbete med att genomföra handikappolitiken. TC har tagit fram material angående rollen som sektorsmyndighet och uppdraget att formulera etappmål samt haft regelbundna möten med sektorsmyndigheternas chefer och kontaktpersoner. I HO:s årsrapport till regeringen maj 2003 lade HO förslag till hur sektorsansvaren borde stärkas.</p>
<p>Samarbetet med HO:s enheter för samhällsliv och arbetsliv har ökat successivt. Dessa enheter har framför allt kontaktytor mot individer som söker rådgivning och stöd. I informationssammanhang finns dock ofta behov av insatser från både TC och de övriga</p>
<p>enheterna. Deras olika kompetenser kompletterar varandra och man agerar därför ofta tillsammans. Mellan HO:s roll att granska myndigheter och TC:s roll att vara stödjande gentemot myndigheterna kan en motsättning uppkomma. I det praktiska arbetet har man ännu inte märkt av detta dilemma, men man ser att det i princip skulle kunna uppkomma situationer där HO har oförenliga roller.</p>
<p>Tillgänglighetscentret arbetar med rådgivning inom hela tillgänglighetsområdet mot myndigheter, kommuner, landsting och privata organisationer. Rådgivningen avser</p>
<p>• IT, webb och telekommunikation</p>
<p>• information</p>
<p>• forskning och utvärdering</p>
<p>• fysisk planering och byggd miljö</p>
<p>• trafikfrågor.</p>
<p>I det ursprungliga uppdraget för TC att vara ett nationellt rådgivande organ i frågor om tillgänglighet ingick inte uttryckligen att ha en samordnande roll för sektorsmyndigheterna. Detta uppdrag tilldelades i regleringsbrevet för 2002. Denna samordnande roll har visat sig vara mycket viktig för handlingsplanens genomförande. Det är genom TC:s samordnande roll för sektorsmyndigheterna som det övergripande arbetet sker med att följa upp utvecklingen i landet på handikappolitikens område ur perspektivet av den nationella handlingsplanen och FN:s standardregler. Arbetet att samordna sektorsmyndigheterna är resurskrävande och en bidragande orsak till att en striktare prioritering mellan alla HO:s verksamheter blivit nödvändig.</p>
<h2>3.3.3 Organisation och resurser</h2>
<p>Verksamheten vid HO är indelad i fem enheter:</p>
<p>• samhällsliv (verksamhetschef samt fyra jurister)</p>
<p>• arbetsliv (verksamhetschef/arbetsrättsjurist samt en jurist)</p>
<p>• tillgänglighetscentret (verksamhetschef och fyra utredare med särskild kompetens inom tillgänglighetsområdet)</p>
<p>• information (informationschef och två informatörer)</p>
<p>• kansliet (kanslichef, ekonomiansvarig, registrator/receptionist och administratör/koordinator).</p>
<p>Antalet anställda är 22 personer och antalet årsarbetskrafter 18. Tillgänglighetscentret har en verksamhetschef och fyra utredare.</p>
<p>Dessutom görs informationsinsatser av medarbetare inom informationsfunktionen. Myndighetens kanslichef har under 2003 och 2004 även varit t.f. verksamhetschef för TC.</p>
<p>HO:s förvaltningsanslag för 2004, 2003 och 2002 framgår av nedanstående tabell.</p>
<p>Myndighetens verksamhet omfattar de båda verksamhetsgrenarna granskning, juridiskt stöd och rådgivning samt tillgänglighetscentrum. Verksamhetens kostnader enligt årsredovisningarna för 2002 och 2003 framgår av tabellen nedan. Endast de kostnader som finansierats med anslag har medräknats.</p>
