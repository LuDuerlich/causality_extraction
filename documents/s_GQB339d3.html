<h1>Sammanfattning av uppdraget</h1>
<h2></h2>
<p>En särskild utredare skall genomföra en översyn av Försvarets materielverk i syfte att bedöma verkets resursutnyttjande och organisation. Utredaren skall också bedöma de närmare konsekvenserna för Försvarets materielverk av ett genomförande av förslagen i betänkandena Försvarsmateriel på nya villkor (SOU 2001:21) och Forskning och utveckling för totalförsvaret (SOU 2001:22) samt de ställningstaganden som regeringen kan komma att göra med anledning av betänkandena.</p>
<h2>Bakgrund</h2>
<p>Som ett resultat av utredningen om lednings- och myndighetsorganisationen för försvaret (LEMO) är Försvarets materielverk sedan den 1 juli 1994 en avgiftsfinansierad myndighet som styrs dels genom uppdrag från Försvarsmakten, dels genom regeringens ägarstyrning. Regeringens ägarstyrning innebär ett ansvar för att styra och följa upp produktiviteten och effektiviteten i myndighetens verksamhet. Försvarets materielverk har sedan början av 1990-talet bedrivit interna utvecklings- och effektiviseringsprojekt, bl.a. “Mål 96” och “Athena”.</p>
<p>Regeringen överlämnade i november 1999 propositionen Det nya försvaret (prop. 1999/2000:30, bet. 1999/2000:FöU2, rskr. 1999/2000:168) till riksdagen. I propositionen lade regeringen fram förslag om bl.a. inriktning av Försvarsmaktens anskaffning av materiel. Förslagen innebar i korthet att Försvarsmaktens materielförsörjning skulle bli mer flexibel samt kunna anpassas för att möta nya hot och förändrade krav. Materielförsörjningen skulle också förändras från dagens situation med långsiktiga bindningar till en ökad satsning på forsknings- och utvecklingsprojekt samt anskaffning av demonstratorer, simulatorer och i förekommande fall materielsystem i betydligt kortare serier. Vid anskaffning av nya materielsystem skulle nationell och internationell interoperabilitet, dvs. möjligheter till samverkan, prioriteras. För att minska osäkerheterna i den framtida materiel- och kompetensförsörjningen borde mellanstatlig samverkan och ömsesidiga beroenden utvecklas ytterligare. Riksdagen godkände regeringens förslag.</p>
<p>Regeringen uppdrog den 9 mars 2000 åt en särskild utredare att kartlägga nuläge och förändringsfaktorer för materielförsörjningen samt föreslå utvecklings- och effektiviseringsåtgärder. Regeringen uppdrog också den 9 mars 2000 åt en särskild utredare att analysera och lämna förslag till hur nationell och internationell forskning och utveckling skall kunna nyttiggöras som användbar kunskap och för praktiska tillämpningar för behov inom totalförsvaret. Utredarna överlämnade sina slutbetänkanden till regeringen den 22 och 28 februari 2001.</p>
<p>I Materielförsörjningsutredningens slutbetänkande Försvarsmateriel på nya villkor (SOU 2001:21) föreslås bland annat att materielförsörjningsprocessen ändras så att större vikt läggs vid dess tidiga faser samt att roller och samarbetsformer bör utvecklas. Vidare föreslås åtgärder för att stärka studieverksamhet m.m. i tidiga faser, för att skärpa hanteringen av osäkerheter och risker i planering, för att löpande utveckla upphandlingsformer, för att stärka förmågan till internationellt samarbete och för att samverka med industrin i ett långsiktigt industripolitiskt perspektiv.</p>
<p>I slutbetänkandet Forskning och utveckling för totalförsvaret (SOU 2001:22) föreslås bland annat förbättrade processer och arbetssätt för styrning, inriktning och nyttiggörande av forskning och utveckling (FoU) samt satsning på tekniskt inriktad FoU i tidiga skeden av materielprocessen. Betänkandena remissbehandlas för närvarande och proposition planeras till hösten 2001.</p>
<p>Regeringen uppdrog den 25 februari 1999 åt Försvarets materielverk att i samverkan med Försvarsmakten, övriga berörda försvarsmyndigheter samt Styrelsen för ackreditering och teknisk kontroll (SWEDAC) utreda bl.a. organisationsstrukturer och ägarförhållanden för landets provningsresurser. Försvarets materielverk inkom den 14 april och den 22 juni 2000 med skrivelser i ärendet. Regeringen gav i regleringsbrevet för 2001 Försvarets materielverk i uppdrag att den 1 mars, den 1 juni samt den 1 oktober 2001 redovisa myndighetens fortsatta arbete med inriktning och utformning av den framtida provningsverksamheten.</p>
<p>Försvarsmakten har i en skrivelse den 13 oktober 2000 till regeringen anmält att myndigheten genomför en översyn av vissa frågor angående Försvarsmaktens centrala ledning. Personalförsörjning, bl.a. inom Mälardalsregionen, kommer att ägnas särskild uppmärksamhet. Översynen avses vara genomförd senast den 1 september 2001. Försvarsmakten har den 1 mars 2001 redovisat arbetsläget i översynen. Av redovisningen framgår bl.a. att Försvarsmakten utreder vilka verksamheter och tjänster som kan utlokaliseras från Mälardalsregionen.</p>
<p>Med hänsyn till den pågående omstruktureringen av det militära försvaret samt de slutsatser som utredarna dragit inom forsknings- och materielförsörjningsområdena anser regeringen att det finns skäl att se över Försvarets materielverk. Ett ytterligare skäl som talar för en översyn är att Försvarets materielverk som organisation under den senaste tioårsperioden inte varit föremål för någon genomgripande, extern granskning.</p>
<h2>Uppdraget</h2>
<p>Mot bakgrund av regeringens ansvar för att följa upp Försvarets materielverks produktivitet och effektivitet ges utredaren i uppdrag att genomföra en översyn av verkets resursutnyttjande och organisation. Av särskilt intresse är en bedömning av hur nuvarande styrning av Försvarets materielverk fungerar. I detta ingår att dels bedöma hur regeringens styrning av Försvarets materielverk fungerar, dels följa upp hur Försvarsmaktens uppdragsstyrning av Försvarets materielverk har utformats och hur den fungerar. Även bedömningar av hur omvärldsförändringar kan komma att påverka den framtida utformningen av uppdragsstyrningen är av intresse.</p>
<p>Utredaren skall lämna förslag till hur Försvarets materielverk skall kunna utnyttja resurserna effektivare samt hur uppföljningen av effektiviteten kan utvecklas, om utredaren bedömer att sådana möjligheter föreligger. Erfarenheter från andra jämförbara länder är i detta sammanhang av intresse. Utredaren skall också beakta Försvarets materielverks interna utvecklingsarbete.</p>
<p>Utredaren skall också bedöma de närmare konsekvenserna för Försvarets materielverk av ett genomförande av förslagen i betänkandena Försvarsmateriel på nya villkor (SOU 2001:21) och Forskning och utveckling för totalförsvaret (SOU 2001:22) samt de ställningstaganden som regeringen, under tiden för utredarens arbete, kan komma att göra med anledning av betänkandena.</p>
<p>Utredningens utgångspunkt skall vara att Försvarets materielverk även fortsättningsvis skall vara en under regeringen fristående myndighet, med nuvarande uppgifter. Det står dock utredaren fritt att föreslå förändringar i uppgiftsfördelningen mellan Försvarets materielverk och Försvarsmakten eller annan myndighet samt i kompetens- och rollfördelningen mellan Försvarets materielverk och industrin.</p>
<p>Utredaren skall bedöma eventuella konsekvenser för Försvarets materielverk av Försvarsmaktens översyn av vissa frågor om Försvarsmaktens centrala ledning.</p>
<p>Utredaren skall i sitt arbete beakta det utrednings- och utvecklingsarbete som hittills bedrivits avseende Försvarets materielverks provningsorganisation.</p>
<p>Utredaren skall också bedöma eventuella konsekvenser för Försvarets materielverk av utvecklingen av den nya organisationsenheten för Försvarsmaktens underhållstjänst och stödverksamhet.</p>
<h2>Arbetets bedrivande</h2>
<p>Utredningsarbetet skall bedrivas i samverkan med berörda myndigheter och vid behov med industrin. Utredaren skall hålla berörda centrala arbetstagarorganisationer informerade om sitt arbete och ge dem tillfälle att framföra synpunkter.</p>
<h2>Redovisning av uppdraget</h2>
<p>Utredaren skall redovisa sitt arbete senast den 31 mars 2002.</p>
<h2>Tilläggsdirektiv</h2>
<p>Beslut vid regeringssammanträde den 27 mars 2002.</p>
<h2>Sammanfattning av uppdraget</h2>
<p>Utredningen av översyn av försvarets materielverk skall ha slutfört sitt arbete senast den 24 april 2002.</p>
<p>Med stöd av regeringens bemyndigande den 29 mars 2001 (dir 2001:21) tillkallade chefen för Försvarsdepartementet en särskild utredare med uppdrag att genomföra en översyn av Försvarets materielverk i syfte att bedöma verkets resursutnyttjande och organisation. Utredningen skall enligt direktiven vara slutförd senast den 31 mars 2002. Med ändring av denna tidpunkt skall utredningen redovisa resultatet av sitt arbete senast den 24 april 2002.</p>
<h2>Bilaga 2</h2>
<h2>Sammanställning från seminarier om materielförsörjningen Bakgrund</h2>
<p>I en inledande aktivitet i vår utredning gavs uppdrag till Ekonomistyrningsverket att åstadkomma en sammanställning avseende nuläget för resursutnyttjande, styrning och organisation mm i Försvarets Materielverk. De problemställningar som Ekonomistyrningsverket fick i uppdraget avsåg bl.a. myndighetens roller, uppgifter, organisationsstruktur, kompetens, intern styrning/uppföljning, arbetsprocesser inklusive gränssnitt mot industri, uppdragsgivare och regeringskansli.</p>
<p>Ekonomistyrningsverket genomförde en relativt förutsättningslös informationsinsamling om Materielverkets nuläge. Det praktiska tillvägagångssättet bestod i ett antal seminarier med olika sammansättning och anpassade diskussionsteman. Seminarierna bemannades av personal från Materielverket, Försvarsmakten, Totalförsvarets forskningsinstitut, Kustbevakningen samt representanter för industrin. Inom myndigheterna var det främst nivån ”middle management” (enhetschefer/projektledare och/eller kundansvariga) som utgjorde målgrupp. Totalt genomfördes 15 halvdagarsseminarier, där 3–10 personer samlades gruppvis, för att under strukturerade former kartlägga och redovisa sin uppfattning om problem inom ovan angivna problemområden. Följaktligen har ett hundratal personer bidragit till underlaget.</p>
<p>Ekonomistyrningsverket redovisade uppdraget i form av en dokumentation med temasorterade återgivelser av citat från seminarierna. All information i sammanställningen är anonymiserad. Det gäller även direkta citat.</p>
<p>Ekonomistyrningsverket har påpekat att den tematisering som gjordes inom respektive typgrupp i viss mån kunde vara förledande, då de olika temana går in i varandra och ibland är svåra att särskilja från varandra. ”Det är inte alltid helt självklart att dra en tydlig skiljelinje i de resonemang som förs kring t.ex. temat Materielverkets roller och uppgifter respektive temat Materielverkets kompetens och kommunikation”. Vidare råder det ofta starka samband mellan olika teman. Med detta avses att den problematik som t.ex. kan identifieras inom ett tema kan påverkas av respektive inverka på ett annat tema.</p>
<p>Ekonomistyrningsverket påpekade också att sammanställningen i dess rapport inte är representativ för Materielverket och dess intressenter som helhet, dvs. att sammanställningen inte återspeglar den samlade uppfattningen på olika områden, då långtifrån samtliga anställda i de olika organisationerna fått möjlighet att komma till tals. Däremot visar sammanställningen på bilder och uppfattningar som faktiskt kommit till uttryck. Sammanställningen är representativ i den meningen att innehållet har en klar förankring i de utsagor som gjorts.</p>
<p>Dokumentationen behövde således bearbetas vidare. Utredningen har gjort en kondensering av de återgivna uppfattningarna mot olika problemkategorier. Samma typ av problem kan ligga bakom ett flertal yttranden i diskussioner kring olika temata.</p>
<p>Denna bilaga sammanställer i kondenserad form de problemställningar eller inledningar till problemställningar som beskrivs eller kan uttolkas av Ekonomistyrningsverkets redovisning.</p>
<h2>Sammanfattning</h2>
<p>Ett antal uppfattningar om problem, eller farhågor om problem, kom till uttryck under seminarierna som Ekonomistyrningsverket arrangerade. Efter sammanställning i generella problemkategorier och problemområden inom dessa, har fördelning gjorts över materielförsörjningsprocessens aktörer. Processen innefattar principiellt både verksamhetsstyrning och uppdragsstyrning hos alla enligt följande figur.</p>
<h2>Uppdragsstyrning</h2>
<p>Produktdefinition, ekonomisk, teknisk och tidmässig överenskommelse om realisering, dock inom ramvillkor</p>
<p>Ett antal hypoteser har formulerats med stöd av sammanställningen. I en del fall är de framförda uppfattningarna motstridiga. En del hypoteser har endast enstaka yttranden som bas, medan andra har många. En del fall av påståenden om sakförhållanden, t.ex. om vad ett regelverk begränsar i en verksamhet, har inte kontrollerats. Framhålles således att det som dokumentet sammanställer endast är hypoteser om eventuella verkliga problem.</p>
<h2>Problemställningar kring verksamhet i Riksdagen</h2>
<p>Tre hypoteser har relaterats till riksdagens beredningar och beslut. Dessa utgör ju grunden för det regelverk som styr försvarets materielförsörjning. Brist på entydighet antyds, men det saknas preciseringar. Beträffande uppdragsstyrningen, ifrågasätts om riksdagsledamöterna/de politiska partierna deklarerar sina ståndpunkter inför folket/väljarna på ett sätt som är acceptabelt. Det kan orsaka att svårigheter uppstår i försvarsutskottets arbete. Inte heller här finns preciseringar. Det finns inte belägg för att försvarsbeslutens innehåll i sig orsakar problem.</p>
<h2>Problemställningar kring verksamhet i Regeringskansliet</h2>
<p>Inom detta område har 9 hypoteser prövats. Av de fem som gäller hur regelverket styr materielförsörjningen har två bedömts vara hyggligt underbyggda (av flera yttranden):</p>
<p>N  Regelverket är ofullständigt i definitionen av Materielverkets roll och avsedda kunder.</p>
<p>N  Det saknas konkurrensregler som tar hänsyn till kompetensförsäkringen inom försvarsindustrin.</p>
<p>Beträffande Regeringskansliets resursutveckling för rätt kompetensprofil:</p>
<p>N  Regeringskansliet har underkritiska kompetensgrupper för dialoger om materielförsörjning.</p>
<p>Många yttranden avspeglar en oro för att det inte görs tillräckliga strategiska investeringar i framtida resurstillgångar för staten. En hypotes om Regeringskansliets del i detta har formulerats:</p>
<p>N  Strategin för att påverka försvarsindustrins utveckling i Sverige är för otydlig.</p>
<p>Om uppdragsställandet till Försvarsmakten finns det både direktsyftande och indirekta yttringar, dock med bristande precision. En hypotes om att regeringen för övrigt inte avgränsar tydliga ramar eller att den definierar alltför oskarpa villkor, har inte bedömts underbyggd.</p>
<h2>Problemställningar kring verksamhet i Försvarsmakten</h2>
<p>Inom detta område har 14 hypoteser prövats. Sju gäller hur regelverk styr materielprocessen inom Försvarsmakten och vidare genom samarbetsavtal och uppdragsflöden. Följande hypotesformuleringar har här bedömts vara hyggligt underbyggda:</p>
<p>N  Oklar samarbetsmodell för utveckling av komplexa försvarssystem.</p>
<p>N  Oklar samarbetsmodell för vidmakthållande.</p>
<p>N  Oklart om samarbetsavtalet hindrar Materielverket att vidga sin kundkrets och att ha egen budget för utveckling av sina teknikkompetenser.</p>
<p>Två hypoteser om resursrelaterade problem har bedömts vara hyggligt underbyggda:</p>
<p>N  Försvarsmakten har underkritiska kompetensgrupper i HKV för materielberedning.</p>
<p>N  Försvarsmaktens beredningsresurser är för kortsiktiga för att styra forskningsresurser.</p>
<p>En hypotes har formulerats kring Försvarsmakten som uppdragstagare till statsmakterna och problem med tydligt åtagande härvid. Bedöms dock otillräckligt underbyggd.</p>
<p>Beträffande materielplanering och uppdragsställandet till Materielverket m.fl. har följande specifika hypoteser för Försvarsmakten bedömts vara tydligt underbyggda:</p>
<p>N  Försvarsmaktens kommunicerar inte sitt materielbehov på medellång sikt eller avger otydliga intentioner härvidlag.</p>
<p>N  Försvarsmakten delar inte upp sitt materielinvesteringsbehov i lämpliga poster.</p>
<p>N  Försvarsmakten fullföljer inte uppdragsdialoger med Materielverket tills en samsyn på lämpliga poster uppnåtts.</p>
<h2>Problemställningar kring verksamhet i Försvarets Materielverk</h2>
<p>Inom detta område har 41 problemhypoteser prövats.</p>
<p>Av de 14 som är relaterade till hur regelverket fungerar i styrningen av verksamhet i Materielverket, har följande formuleringar bedömts underbyggda av ett flertal yttranden:</p>
<p>N  Regelverket är ofullständigt beträffande processer.</p>
<p>N  Regelverket är otydligt beträffande ansvarsfördelning.</p>
<p>N  Det saknas planering för fullföljandet av nytt arbetssätt och en ändrad kompetensprofil.</p>
<p>N  Förändringsprocesserna kommuniceras inte tillräckligt, internt och externt.</p>
<p>Det finns härutöver många yttringar som återspeglar en begreppsförvirring kring regelverket och som kan innebära ett ifrågasättande av dess entydighet. De kan lika gärna vara uttryck för obegriplighet eller bristande informationsspridning.</p>
<p>Det finns även några yttranden som antyder att styrning/uppföljning internt Materielverket är ineffektiv eller har fel fokus. Då de inte är preciserade, har de inte bedömts tillräckliga för att underbygga en sådan hypotes.</p>
<p>Av 10 problemhypoteser för resursanpassningen har följande bedömts underbyggda:</p>
<p>N  Osmidig dialog om kundbeställningar inverkar negativt på Materielverkets fulla resursutnyttjande.</p>
<p>N  Stödsystemen ger inte tydlig information om efterfrågan på kompetens.</p>
<p>N  Materielverkets kompetensutveckling är reaktiv, för litet aktiv utveckling mot en målprofil.</p>
<p>N  Materielverket har ingen strategisk plan som styr investeringar i framtida resurstillgångar.</p>
<p>N  Materielverket har inte utvecklats tillräckligt för en aktiv roll i internationellt materielsamarbete.</p>
<p>Ur medarbetarperspektivet har rapportens citat stor tyngd. Även några hypoteser som är underbyggda av enstaka yttranden har bedömts relevanta, förutsatt att de har ett tydligt fokus.</p>
<p>Av 11 problemhypoteser för Materielverkets arbetskraftsfunktion har följande bedömts någorlunda allmängiltigt underbyggda:</p>
<p>N  Otrivsel upplevs till följd av brister i stödsystem.</p>
<p>N  Otrivsel upplevs till följd av otillräcklig uppskattning av den kompetens man har.</p>
<p>N  Det förekommer otrivsamma relationer mellan militär och civil personal.</p>
<p>N  Låg värdering av den nya organisationen inverkar negativt på motivationen.</p>
<p>N  Låg motivation till följd av upplevt påtvingande av omotiverad förändring.</p>
<p>N  Materielverket undersöker inte personalens motivation.</p>
<p>N  Materielverkets belöningssystem är inte avstämt mot arbetsmarknaden.</p>
<p>N  Materielverket har inte likvärdiga karriärmöjligheter för sin kärnkompetens.</p>
<p>N  Möjliga karriärvägar är inte tydliga.</p>
<p>Några yttranden antyder en otillräckligt aktiv ledning av den individuella kompetensutvecklingen, men de har bedömts vara för opreciserade, för att kunna underbygga en hypotes om detta.</p>
<p>Följande specifika problemhypoteser kring uppdragsfunktionen i Materielverket har bedömts underbyggda av flera yttranden:</p>
<p>N  Materielverket definierar inte sina åtaganden på ett sätt som uppdragsställarna kan acceptera.</p>
<p>N  Materielverket definierar inte ledningsstödsåtaganden som är anpassade till Försvarsmaktens behov.</p>
<h2>Problemställningar kring verksamhet i andra myndigheter</h2>
<p>Följande problemhypotes har bedömts underbyggd av flera yttranden:</p>
<p>N  Materielverket saknar eller har oklara samarbetsavtal med andra myndigheter t.ex. Totalförsvarets forskningsinstitut, Luftfartsverket.</p>
<h2>Problemställningar kring verksamhet i industrin</h2>
<p>Följande problemhypoteser har bedömts underbyggda av flera yttranden:</p>
<p>N  Industrin (i Sverige) har svårt att finna rätt kontaktmönster med Materielverket.</p>
<p>N  Det finns oklarheter i vad som för försvarets behov är särskilt viktig kompetens i industrin.</p>
<p>N  I industrin upplevs det inte att Materielverket driver på mot industriåtaganden på en högre systemintegrationsnivå.</p>
<h2>Övergripande problemställningar för uppdragsstyrningen i hela processen</h2>
<p>Tre problemhypoteser har formulerats kring den nödvändiga kommunikationen av de variationer i önskemål som förknippats med uppdragen. Utgångspunkten är att uppdragsställaren har en kravbild där kraven är fasta för åtagandet och att önskemålen beskriver egenskaper och prestanda som är eftersträvansvärda, men också acceptabla att komplettera och omvärdera/ändra under uppdragets gång. Brister i kommunikationen kan leda till att produkten inte kommer att passa för sitt ändamål, trots kravuppfyllnad.</p>
<p>De enda preciseringar som bedömts ha ett tydligt belägg i underlaget gäller:</p>
<p>N  För lite/för sen kommunikation av varierade önskemål för internationella materielsamarbeten.</p>
<p>N  Bristande IPR-avtal (Intellectual Property Rights) begränsar kommunikationen kring krav och önskemål på framtida produkter (tidiga faser).</p>
<h2>Definition av problemkategorier Allmänt</h2>
<p>Kriterierna för olika problemkategorier har formulerats utifrån en modell med fyra generella funktioner, som var för sig behöver vara bra i alla organisationsdelar som deltar i en uppdragskedja; regelverks-,   resursanpassnings-,   arbetskrafts-,  och uppdragsfunktionen . De generella funktionerna har karaktäriserats var för sig med positiva omdömen. Avvikelser från dessa kan tolkas som problem eller farhågor om problem.</p>
<h2>Regelverksfunktionen</h2>
<p>Regelverksfunktionen beror av vilken struktur och vilket arbetssätt som stipuleras i verksamhetsstyrande dokument, men också av beskrivningar riktade utåt, policydeklarationer etc. Funktionen är det verkliga resultatet av alla normerande ansträngningar för organisationen, dvs. hur de berörda i praktiken uppfattar förutsättningarna och väljer eget arbetssätt därefter.</p>
<p>Medarbetarna arbetar på rätt sätt om regelverksfunktionen:</p>
<p>RV 1 Finns och täcker in verksamheten.</p>
<p>RV 2 Begrips av berörda.</p>
<p>Effektiviteten i uppdragskedjan blir hög om regelverksfunktionen:</p>
<p>RV 4 Stödjer uppdragsstyrning med minimala resurser för ägar styrning.</p>
<h2>Resursanpassningsfunktion</h2>
<p>Medarbetarna kommer att arbeta med rätt uppgifter om funktionen:</p>
<p>RA 1 Fördelar uppgifter så ett högt momentant resursutnyttjande uppnås.</p>
<p>RA 2 Begränsar resursinsatser till nödvändig och tillräcklig nivå för kvalitetsmål.</p>
<p>RA 3 Bedriver aktiv resursutveckling, balanserad mot extern kom petenstillgång.</p>
<p>RA 4 Investerar i framtida resurstillgångar för strategiska mål .</p>
<h2>Arbetskraftsfunktionen</h2>
<p>Medarbetarna vill och kan arbeta effektivt om funktionen:</p>
<p>M 2 Erbjuder arbete i en trivsam arbetsmiljö.</p>
<p>M 3 Motiverar genom att förklara nytta begripligt.</p>
<p>M 4 Belönar entusiastiskt arbete.</p>
<h2>Uppdragsfunktion</h2>
<p>Organisationen kommer att göra det som ska göras om funktionen:</p>
<p>U 1 Definierar organisationens egen kravbild på produkt och att åtagandet är anpassat för uppdragsställarens acceptans.</p>
<p>U 2 Kommunicerar väsentliga önskemål på produkt för vidare kravbildning.</p>
<p>U 3 Bryter ner i och definierar krav och önskemål på delpro dukter.</p>
<p>U 4 Verifierar, realiserar och validerar delprodukter. U 5 Integrerar delprodukter och verifierar full produkt (produkt/delprodukt innefattar tjänsteprodukter).</p>
<h2>Problemställningar för regelverksfunktionen RV 1 Regelverkets täckning Regeringskansliet</h2>
<p>N  Det saknas konkurrensregler som tar hänsyn till kompetensförsäkringen inom försvarsindustrin: ”Sverige bör internationellt tala med en röst – oavsett vart den hör hemma. Den är ett måste, även om rådande konkurrenslagsstiftning måste tas i beaktning.” ”Staten har ett stort politiskt ansvar för att peka ut riktlinjer för bl.a. handelsregler. Särskilt viktigt är det att skapa bättre regelsystem, så att de svenska företagen kan konkurrera på någorlunda villkor som deras utländska konkurrenter.” ”Oklart huvudägande. Det har sagts på departementsnivå o.s.v. att ansvar ska flyttas över från Materielverket till industrin. Detta skiftar emellertid beroende på vilken handläggare som handlägger olika frågor.”</p>
<p>N  Regelverket ofullständigt i definition av Materielverkets roll och avsedda kunder: ”Det tecknas avtal mellan en massa länder, men dessa tydliggörs aldrig. Hela Materielverkets roll är mycket oklar. För 10 år sedan hade Materielverket en enklare och tydligare roll. Materielverket vet inte i dag eller imorgon vilken roll de ska spela. Detta är det viktigaste att klara ut så snart som möjligt, annars uppfattas den bara vara att uppfylla kraven i Lagen om offentlig upphandling.” ”Kundkretsen kan vidgas. Möjligheterna är ganska stora att få en större kundbas. Materielverket kan ta på sig många olika typer av uppgifter. Det är bra att utvidga kundkretsen, det kan ge synergieffekter. Detta har tidigare utretts.” ”Materielverket resursanpassning hindras av personalram (motsvarande) för myndigheten. Borde tillåtas outsourcing till ett myndighetsresursbolag av mera allmänna behov. Så att Materielverket kan fokusera på sitt oundgängliga behov.”</p>
<h2>Försvarsmakten</h2>
<p>N  Regelverket integrerar inte hela processen i Försvarsmaktens regi: ”Materielverket är viktigt som ett mellanled annars riskerar man ett alltför stort beroende av industrin. Man måste därför sträva efter ett fördjupat samarbete – integrerade processer där det finns kunskap om den miljö som produkterna ska användas i – detta måste säkerställas i anskaffningsprocessen.”</p>
<h2>Materielverket</h2>
<p>N  Regelverket är ofullständigt beträffande processer: ”Materielverket ska arbeta processorienterat. Det saknas emellertid en spridd och allmänt accepterad definition på Materielverkets processorganisation.” ”På sikt är det tänkt att Materielverket ska gå in i en process och matrisorganisation (i tre dimensioner), men regelverket är bara delvis klart.”</p>
<p>N  Regelverket är oklart beträffande ansvarsfördelningen: ”Det måste bli klarare till vem delegation ska (kunna) ske.” ”Teknisk chef saknas i Materielverket. Det är otydligt med ansvar. Man vet inte vilken person man ska kontakta.”. ”Det är mycket oklara befogenheter i dag, oklart också var exakt som ansvaret ligger.”</p>
<p>En industriuppfattning: ”Organisationen i dag är ej bra och det ger stora problem. ”Organisationen tidigare var faktiskt bra i förhållande till den situation som rådet i dag med oklara roller och svårt att identifiera och få kontakt med “rätt” person”. ”Gällande verksamhetsordning har för många rolldefinitioner.”</p>
<p>N  Saknas planering för fullföljandet av ett nytt arbetssätt och en ändrad kompetensprofil: ”Det saknas delmål fram till 2004 för kärnkompetensens utveckling, det behövs kompletterande kompetensanalys, dvs. t.ex. enligt ’back casting’-modellen.” ”Behov av att identifiera drivkrafter som hjälper Materielverket att fullfölja startade processer.” ”Regelverket måste läggas fast och hållas stabilt, för det krävs uthållighet i implementeringen av Materielverket nya, kvalitetssäkrade arbetssätt. Det får inte gå bakåt. ”Materielverket gick in i det nya processtänkandet för flera år sen (1998). Medarbetarna har tröttnat och mycket av deras motivation har gått förlorad under vägen. Införandet av en processorganisation har gått för långsamt. I dag finns indikatorer på att den ska vara införd omkring år 2003/04.”</p>
<h2>Andra myndigheter</h2>
<p>N  Materielverket saknar eller har oklara samarbetsavtal med andra myndigheter: ”Behov av att få med Totalförsvarets forskningsinstitut i IPT, betalning för tjänster och gentjänster? Finns det hinder i regelverket?”</p>
<p>N  ”Försvarsmakten och Materielverket har ett samarbetsavtal. När Materielverket vänder sig till ett affärsdrivande verk t.ex. Luftfartsverket fungerar det annorlunda. Nya typer av avtal måste göras för dessa affärer. Nya avtal som skulle kunna vara framgångsrika för staten.”</p>
<h2>Regeringskansliet</h2>
<p>N  Oklara krav på hävdande av immaterialrättigheter: ”Oklart hur Totalförsvarets forskningsinstituts resultat kommer att användas av utländsk industri?” (när forskningsresultaten slussats vidare genom beställningar till industrin i Sverige).</p>
<p>N  Industrin har kanske fel förväntningar på Materielverkets roll beträffande offset: ”Efterlyser att Materielverket skulle ta tag i offsetfrågor i större utsträckning. Varnar för att Materielverket blir lidande i ett internationellt perspektiv där man kommit långt i arbetet med dessa frågor.”</p>
<p>N  Oklart IPT-begrepp för samarbetsgrupp: ”Oklart om betalning för tjänster och gentjänster bedöms utgöra ett hinder för att få med Totalförsvarets forskningsinstitut i IPT, Ska medverkan enbart vara efterfrågestyrd från Materielverket?”</p>
<p>N  Oklar samarbetsmodell för utveckling av komplexa försvarssystem: ”På grund av Materielverkets långsamhet utvecklar Försvarsmakten egna ledningssystem.” ”Materielverket är viktigt som ett mellanled annars riskerar man ett alltför stort beroende av industrin. Man måste därför sträva efter ett fördjupat samarbete – integrerade processer där det finns kunskap om den miljö som produkterna ska användas i – detta måste säkerställas i anskaffningsprocessen.” ”Det är Försvarsmakten som ska stå för det långsiktiga tänkandet och visionerna. Materielverket ska ej stå för långsiktiga analyser utan syssla med kortsiktig produktion. Materielverkets roll bör omstruktureras mot konkreta och tidsnära leveranser.” ”Fler s.k. Joints behöver utvecklas.”</p>
<p>N  Oklar samarbetsmodell för vidmakthållande: ”klart vem som ansvarar för att tydliggöra gränssnitten mellan Materielverket – Försvarsmakten – Industrin för att undvika dubbelarbete, tydliggöra målkonflikter, se till att inget faller emellan stolarna. T.ex. ’vidmakthålla’ levererad materiel, Försvarsmakten eller Materielverket? Var går gränsen för uppgradering respektive underhåll?”</p>
<p>N  Regelverkets signaler till omvärlden gör inte Materielverket positivt känt: ”Materielverkets mission är alltför okänd i omvärlden”. ”Materielverket är undanskymt av Försvarsmakten. Materielverket kommer bara fram då det är något dåligt som hänt. Det är synd”. ”Materielverket är expertorganisation på – kan upphandling men inte så många utanför Materielverket vet det eller nyttjar det. Samarbetet med civila myndigheter t.ex. ÖCB är svagt och kunde öka.”</p>
<p>N  Förändringsprocesserna kommuniceras inte tillräckligt, varken internt eller externt: ”Om budskapet förenklas och tydliggöres, kommer det att skapa trygghet. Det behövs förståelse i omvärlden för att Materielverket har genomgått en oerhörd förändring i många avseenden under kort tid. Det har också varit och är en dålig intern kommunikation av den nya styrmodellen. Dålig kommunikation över hela linjen nämndes.”</p>
<p>N  Intern återkoppling mellan generaldirektören, chefer och medarbetare är otillräcklig: ”Utarbeta fler modeller typ frukostmöten för alla med ömsesidig återkoppling. Materielverkets situation karaktäriseras i dag av stor turbulens och osäkerhet med krav på en ny organisatorisk roll i gränsen mellan invasionsförsvar och insatsförsvar. Många traditioner (arbetssätt, attityder) måste brytas, även klassiska former.”</p>
<p>Är även en extern uppfattning: ”Stabilitet kontra dynamik. Medvetenhet måste finnas om att organisationen alltid är satt i förändring. Har Materielverkets ledning lyckats förmedla visioner och strategier i resten av organisationen. Har de fått gehör för detta?” ”Det finns olika förhoppningar både i verksledningen och nere i organisationen (hos individer) – det existerar en känsla inom organisationen vad gäller förändringsprocessen att den står och väger – det är inget som än är avgjort.”</p>
<p>N  Personalen kan inte regelverket, det finns behov av mer utbildning i hur man arbetar i processer: ”Arbetet i Materielverket har behov av inslag om avlärning i dag. Flertalet i Materielverket lever fortfarande kvar i den traditionella kulturen och behöver lära av för att ett nytt Materielverket ska kunna slå igenom med processtänkande. Avlärning måste dock innebära att det finns något nytt att lära in. Många medarbetare är i dag osäkra på vad det nya arbetssättet innebär. En bristfällig ledning av förändringsarbetet har lett till stor förvirring i Materielverket.”</p>
<p>N  Regelverket är otydligt: ”Processer behöver brytas ner så att de kan utgöra ett stöd för medarbetarna Materielverket måste förenkla processtänkandet och se några större huvudprocesser. Dagens processkarta består av 100 processer och 900 aktiviteter.”</p>
<p>N  Externt uppfattas det att regelverket inte passar in i en turbulent omvärld: ”Dynamisk turbulent miljö på grund av ständiga omvärldsförändringar är något man måste vänja sig vid, eftersom det alltid kommer att vara så. Materielverket bör se över regelsystemet.”</p>
<p>N  Otydliga etappmål för Materielverket som kunskapsorganisation och lärande organisation: ”Att ’hantera högre system’ måste förstås av alla.”</p>
<p>N  Regelverket är inte bra för andra kunder än Försvarsmakten: ”Jag tror att man kan tappa kunder på den nya organisationen. Den nya organisationen har också skapat problem i relationen Materielverket och Kustbevakningen.”</p>
<h2>Industrin</h2>
<p>N  Industrin har svårt att finna rätt kontaktmönster med Materielverket: ”Omställning från linjetill processorienterat arbetssätt innebär andra kontaktytor än de traditionella linjecheferna.” ”Industrin bedömer att det finns tre materielverk i dag (Systemledningen, Produktionsledningen och Tekniskt kompetenscenter). Var och en har inte funnit sin väg. Förr kände alla varandra nu är det inte så utan mycket rörigare. Det går inte att hitta en chef som bestämmer. De tre materielverken lever ett eget liv oberoende av varandra.” ”Materielverkets försök att finna en ny organisation gör att det är en stor röra både inom Materielverket och Materielverket gentemot omvärlden. Ingen vet vem som är chef för vad. Det är ett stort glapp mellan högsta chefen, mellanledningen och andra chefer.”</p>
<h2>Riksdagen</h2>
<p>N  Den försörjningsstrategiska inriktningen uppfattas innehålla motstridiga delar: ”Vi är på väg mot ett ensidigt beroende av andra länders försvarsindustri. Det heter att vi ska utveckla ett ömsesidigt beroende (mellan Europas länder, inklusive industriella och offentliga aktörer). Men på sikt riskerar Materielverket och Sverige att tappa sin kärnkompetens. Risken finns att vi blir ensidigt beroende av andra länder och aktörer. Här saknas en gemensam strategi.” ”Hur kan vi få någon annan att bli beroende av oss? Vi (Sverige) får inte göra oss helt beroende av andra. Då får vi betala morgondagens priser för gårdagens produkter.” ”Materielverket borde få i uppdrag av regeringen att utarbeta kompetensförsörjningsstrategier. Om vi saknar kompetens får vi handla från hyllan. Sverige måste betala för Forskning och utveckling.” ”EU håller på att lagstifta, men under tiden håller Sveriges vapenindustri på att dö.”</p>
<p>N  Några uppfattningar ger uttryck för brister i kommunikationen Regeringskanslietoch Materielverket eller flertydighet i regelverket beträffande styrformers tillämpning: ”Ägarens bild av Materielverkets roll och insatser förefaller oklar. Det finns en osäkerhet hos Materielverket om hur man värderas av ägaren.” ”Ägaren styr Materielverket med dubbla och motstridiga budskap.”</p>
<h2>Försvarsmakten</h2>
<p>N  I Materielverket finns uppfattningen: ”Ej bra att behöva konkurrera om Forskning och teknikutvecklingsmedlen med Totalförsvarets forskningsinstitut m.fl., skapar ej samarbetsklimat”. ”Detta återspeglar en önskan om egen budget för utveckling av sina teknikkompetenser samt investeringar i framtida resurstillgångar externt genom Forskning och teknikutveckling. Det bedöms oklart om regelverket (samarbetsavtalet) tillåter detta.”</p>
<p>N  Det finns en antydan om att tillämpliga förordningar, instruktionen för Materielverket och samarbetsavtalet Försvarsmakten – Materielverket är motstridiga beträffande Materielverkets frihet att betjäna en vidare kundkrets: ”Det finns en huvudkund men framöver kan man tänka sig fler kunder. Vi har tidigare haft flera kunder men nu i besparingstider har vi prioriterat en kund.”</p>
<h2>Materielverket</h2>
<p>N  Finns uppfattningar som återspeglar en begreppsförvirring och bedöms innebära ett ifrågasättande av regelverkets entydighet, men kan lika gärna vara uttryck för obegriplighet eller en bristande informationsspridning: ”Linjeorganisationen är sönderslagen och nu är det en processorganisation (nätverksorganisation). IPT-grupper som är kundorienterade ska finnas”. ”Linjeorganisation samt processer finns i dag och det upplevs som mycket rörigt och otydligt inom Materielverket. På sikt är det tänkt att Materielverket ska gå in i en process och matrisorganisation”. ”Generaldirektörens verksamhetsplan styr Materielverket internt. Uppdragsstyrning finns också som ska styra. Dessa två går inte alltid ihop, det är styrning åt två olika håll.” ”Ej tillräckligt uppgiftsstyrd organisation, behov av ensning.” ”En överlappning mellan processer finns. Gränssnitten måste förtydligas.” ”Materielverket ej homogent. Upplever att industrin är sammanpratad med ledningsnivån. Från lägre nivåer får man dock olika signaler.”</p>
<p>N  Verksamhets- och uppdragsstyrningen i Materielverket upplevs motstridig: ”Generaldirektörens verksamhetsplan styr Materielverket internt. Uppdragsstyrning finns också som ska styra. Dessa två går inte alltid ihop, det är styrning åt två olika håll.”</p>
<p>N  Begreppet IPT och andra projektorienterade begrepp definieras inte entydigt i regelverket: ”Behov av att förtydliga vad som skiljer IPT (Integrated Project Teams) från vanliga projekt, definition och behov av tydligare mål. Maktfördelningsproblem finns. Det saknas prestigelös samverkan och det finns för mycket invanda beteenden och roller.” ”Materielverket är viktigt som ett mellanled annars riskerar man ett alltför stort beroende av industrin. Man måste därför sträva efter ett fördjupat samarbete – integrerade processer där det finns kunskap om den miljö som produkterna ska användas i – detta måste säkerställas i anskaffningsprocessen.” ”Etablerandet av Materielverkets kompetenscentrum innebär bl.a. att Materielverket ska kunna tillgodogöra sig Totalförsvarets forskningsinstituts resurser liksom vice versa. Samarbetet regleras delvis inom ITP. Vi har precis börjat prata oss emellan.”</p>
<h2>RV 4 Regelverkets inverkan på effektivitet i uppdragskedjan</h2>
<p>N  Styrning/uppföljning internt Materielverket är ineffektiv och/ eller har fel fokus: ”Internverksamheten med verksamhetsplanering, produktionsplaner och uppföljning måste effektiviseras avsevärt.” ”Förslag har kommit på att användandet av Balanced Score Card skulle kunna hjälpa Materielverket i styrningen av verksamheten. Det behövs en balansering av styrningen i dag.” ”Det nya Försvarsmakten som ÖB målar ut borde inte vara något problem för Materielverket. Lite nya system osv. Industrin ser ingen ny roll för Materielverket mot tidigare. De borde klara och förstå sin nya roll. Tyvärr har man blandat in det nya försvaret i en omorganisation samtidigt. Flera av seminariedeltagarna ansåg ej att det är det nya försvaret som gör att Materielverket har problem utan snarare att Materielverket lider av ett lednings- och managementproblem.” ”Väldig förändringshastighet. Både kunder och leverantörer ställs inför nya förutsättningar. Materielverkets roll måste ses ur ett holistiskt perspektiv. Nuvarande roll och sätt att arbeta fungerar inte. Det inre motstånd som existerar inom organisationen går att härleda från bland annat bristande helhetssyn inom organisationen. Det finns en skillnad i vad kund, Materielverket och leverantör gör. Detta ställer höga krav på flexibilitet – uppdragsstyrningen är här det bästa alternativet.”</p>
<h2>Problemställningar för resursanpassning</h2>
<p>N  Otillräcklig kvalitetssäkring av uppdragsstyrningen: ”Vad som ofta brister är kvalitetssäkring av relationen mellan Materielverket och Försvarsmakten – det behövs en kvalitetssäkring av uppdragsstyrningen.” ”Större kontinuitet behövs i kundrelationen. Större kontinuitet behövs i procedurer och kompetens kos kunderna.” ”Materielverket anser att de får uppdragen för sent från Försvarsmakten. Hela beredningsprocessen ligger sent vilket spräcker Materielverkets planering.” ”Högkvarteret har inget ’minne’ på grund av personalomsättningen och kan därför inte driva frågor – först i slutet av tjänstgöringen kommer anställda till insikt. Materielverket har heller inget ’minne’ därför att den kompetenta personal (oftast högre militär) som anställs inte har någon erfarenhet av nyare materiel. En del personer lever kvar i gammalt skyttebataljonstänkande.” ”Materielverket är så slimmat i dag att det är svårt att lita på att Materielverket kan fullgöra ärenden tillräckligt fort. Det kan hända att de är upptagna i sex månader framåt när man behöver beställa en tjänst.” ”Uttryckte förståelse för att längre och mer komplicerade upphandlingar tar tid men påtalade att mindre upphandlingar tar för lång tid – Materielverket kom inte in med beställningar tillräckligt snabbt. Lagen om offentlig upphandling lyftes här fram som en faktor som innebar att kunden inte alltid kunde vända sig till den leverantör han egentligen ville.” ”Övergången från anslagsstyrning till uppdragsstyrning har varit svår. Styrprinciperna blandas. Fortfarande dröjer fokuseringen på likviditet kvar.”</p>
<p>N  Stödsystemen ger inte tydlig information om resursutnyttjandet: ”Mer flexibelt planeringssystem.” ”Behov av att lära att bättre utnyttja den organisation som redan finns.” ”Stödsystemen brister i organisationen. Systemen som finns för att styra produktionen är ej klara. Stödsystemen är administrativt krångliga.” ”Materielverket sysslar bara med långsiktig planering. På mer verksamhetsinriktad nivå som ska producera saknas det folk och det finns stora problem med att leverera enligt gjorda beställningar.”</p>
<h2>RA 2 Insatsbegränsning för rätt kvalitet</h2>
<p>N  Resursinsatserna i Materielverket styrs inte av kvalitetsmål: ”Vad som ofta brister är kvalitetssäkring av relationen mellan Materielverket och Försvarsmakten – det behövs en kvalitetssäkring av uppdragsstyrningen.”</p>
<p>N  Materielverket prövar inte tillräckligt vad man kan lägga ut, utan att riskera kvaliteten: ”Nya upphandlingsmodeller ställer helt nya krav på Materielverket – organisationen befinner sig mitt i en omfattande förändringsprocess där man rustar för något men man vet inte vad. Vad kan läggas ut (outsourcing) på industrin.”</p>
<h2>RA 3 Resursutveckling för rätt kompetensprofil</h2>
<p>N  Underkritiska kompetensgrupper i Regeringskansliet för dialog om materielförsörjning: ”Regeringskansliet tappar kompetens. Det är svårt att få folk och svårt att få kontinuitet.”</p>
<h2>Försvarsmakten</h2>
<p>N  Försvarsmakten har underkritiska kompetensgrupper i HKV för materielberedning: ”Det är svårt att få kraven från beställaren formulerade på rätt – dvs. tillräckligt hög – systemnivå.” ”Kunddialogen försvåras både av Försvarsmaktens ledningsorganisation och av brist på matchande kompetens hos Försvarsmakten.” ”Jag är frustrerad över Försvarsmaktens ledningsorganisation. Nu är den större än förr, trots att Försvarsmakten då var större. Kompetensen finns utspridd.” ”Försvarsmakten har en hög personalomsättning vilket gör att Materielverket måste stå för den kontinuerliga kompetensen. En hög personalomsättning hos Försvarsmakten försvårar kontakten med dem. Även uppdelningen mellan Krigsförbandsledningen och Strategiledningen i Högkvarteret försvårar. Överbefälhavaren anses av Materielverket ofta vara dåligt förberedd och lämnar oklara och sena beställningar.” ”Försvarsmakten (Högkvarteret) är ibland beställare men Försvarsmakten (förbanden) är slutanvändare = kommunikationsproblem respektive kompetensproblem.” ”Kunden, dvs. framför allt Försvarsmakten, behöver mer kompetent personal.” ”Högkvarteret styrs av politiska direktiv vad gäller bemanning. HKV behöver förstärka sitt systemtänkande och analysförmåga. Kontinuiteten hos personalen är dock ett problem eftersom den militära personalen roterar.”</p>
<h2>Materielverket</h2>
<p>N  Stödsystemen ger inte tydlig information om efterfrågan på kompetens: ”Genomslaget för strategisk ambition. Efterfrågan på kompetens. Se till efterfrågan. Otydlighet inom organisation behöver ses över. Kräver verksamhet som attraherar teknisk kompetens. Hur säkerställa behövd kompetens vad gäller IT-system..” ”Behov av utvärderingar och uppföljningar av förändringar behövs.” ”Resursdialogen stödjer inte kunskapsorganisationen.”</p>
<p>N  Materielverket kompetensutveckling är reaktiv, för litet aktiv utveckling mot målprofil: ”Kompetensutväxling behöver komma i gång igen, tänkandet ömsesidigt. ”Definiera kärnkompetenser” ”Behov av att kunna dela med sig och ta emot kunskaper och erfarenheter.” ”Behov av och stöd för mångsidighet i tänkande, i perspektiv, i kultur och genus.” ”Behov av att stödja de kvinnor som finns.” ”Andelen chefer som är militärer är överrepresenterat i förhållande till totalt antal på Materielverket.” ”Ledningsutveckling med internationella kontakter, finna förebilder och leta erfarenheter.” ”Materielverket borde förbättra sig i IPR (Intellectual Property Rights). Stor brist på insikt i dag i industrins behov finns hos Materielverket. Materielverket förstår inte att industrin vill behålla sig rätten att hålla på forskningsresultat.” ”Materielverket behöver utveckla kompetens för att arbeta med högre systemnivåer. Materielverket behöver kompetens för ”optimal ledning av evolutionär verksamhet”.” ”Materielverkets roll är att vara en bra kravställare. De får inte tappa för mycket kunnande i det avseendet. Industrin kan inte ta över Materielverkets roll. Materielverket behövs som teknisk resurs.” ”Materielverket bör vara duktiga på att ställa krav och ligga i frontlinjen vad beträffar tekniska lösningar. Materielverket anser att de ska vara en teknikresurs medan Försvarsmakten ska underhålla och följa upp materiel.” ”Industrin kan inte ta hand om vidmakthållandet eftersom leverantörerna är för beroende av finansiering och kontinuitet i kassaflödet”. ”Kompetensavtappning hos Materielverket på systemnivåer där upphandling sker i praktiken. Upphandling sker på systemnivåerna 3 och 4 – på dessa nivåer har Materielverket tappat kompetens.” ”Kvalitetssäkringen av delleveranser är svår att klara. Kvalitetssäkringen av delleveranser kräver stora resurser. Materielverket saknar kompetent personal till detta arbete.”</p>
<p>N  Materielverket har fel balans mellan egna resurser och konsulter: ”Kompetens i fokus kan tillgodoses på olika vägar. Gränsen mellan anställd och leverantörer av kompetens blir alltmer oskarp – olika former är möjliga och bör övervägas.” ”Materielverket har svårt att upphandla kompetens utanför verket. Det kan ta fem till tio år att lära upp en civilingenjör – ofta finns extern inte utbildning att tillgå. ”Relationen till Totalförsvarets forskningsinstitut kan utvecklas.” ”Totalförsvarets forskningsinstitut står för forskningen. Materielverket använder sedan forskningsrönen för sin verksamhet.” ”Totalförsvarets forskningsinstituts roll som kunskapspartner till Materielverket är viktig och kan behöva formaliseras mer.” ”Bolagisering av delar av Materielverket bör övervägas – men det övergripande kravställar- och systemupphandlingsansvaret bör ligga kvar.” ”Det skulle kunna funka att ha en myndighetsbas – halva Materielverket och sen hyra in folk från myndighetsresursbolag.” ”Tjänsteupphandlingen är oerhört stor genom åren. I dag finns 1000-tals konsulter Materielverket är beroende av. Behåll kärnkompetensen (jfr med Riksbanken och dess bolag Svenska Pengar AB – flera har gjort så tidigare). Nya uppgifter för Materielverket behöver då inte betyda mer personal till själva myndigheten Materielverket.” ”Kontinuitet i kompetens och personaltillgång skulle kunna säkras i en ny bolagiserad del av Materielverket. Det är det enda sättet att komma runt den byråkratiska statliga stelheten.”</p>
<h2>RA 4 Investering för framtida resurstillgång Regeringskansliet</h2>
<p>N  Otydlig strategi för att påverka försvarsindustrins utveckling i Sverige: ”Det finns stora frågetecken kring hur kompetensen framöver ska fördelas mellan Materielverket och industrin samt hur den ”nya svenska modellen” ska se ut.” ”Tidigare fanns det unika svenska produkter. Nu är det inte så längre. Nu skaffar vi internationella vapen m.m. Tidigare stöddes svensk vapenindustri av försvarsdepartementet. Nu sker upphandling från flera utländska företag.” ”Tidigare fanns kravet att ha en svensk försvarsindustri med bredd. Nu är det inte så längre. I och med att den svenska för svarsindustrin minskar finns inte incitamentet att köpa svenskt. Det är emellertid inget principiellt problem.” ”Vi måste gå ut internationellt vid upphandling. Fortfarande görs vissa upphandlingar utan konkurrens. Det är omöjligt för ett litet land att bära kostnaderna för utveckling av systemen.” ”Upphandlingar börjar ofta i konkurrens, men sedan visar det sig att industrin ofta har samma ägare.” ”Europas vapenindustrier börjar gå åt samma håll som “västkustfiskarna” som gått ihop och äger båtarna tillsammans. Det är omöjligt att hålla koll på alla ägarförhållanden. Man vet var specialkompetens finns, ibland försvinner den dock över en dag. Att upphandla i konkurrens kräver betydligt mer resurser.” ”Färre industrier och korsvis ägande begränsar konkurrensen.” ”Eftersom leverantörerna inte är lika stabila som tidigare – nya konstellationer, nya personer, utländska aktörer och ägare – ökar kompetenstrycket på Materielverket.”</p>
<p>N  Försvarsmaktens beredningsresurser är för kortsiktiga för att styra forskningsresurser: ”Att Materielverket är en försvårande faktor vågar jag inte säga. Det tar tid att få fart på kundsidan. Vi ligger hela tiden före. Det tar för lång tid hos kundsidan att uppmärksamma nya forskningsområden. För Totalförsvarets forskningsinstitut innebär detta en trög bearbetningsprocess eftersom Försvarsmakten befinner sig långt ifrån det nuläge som Totalförsvarets forskningsinstitut befinner sig vilket leder till att Försvarsmakten ej vill ta till sig.” ”En kompetent långsiktig kund. Ett kompetent Materielverket bra för industrin – dock inte samma kompetens som igår. Lyfter fram utvecklingen mot mer tjänstebaserade produkter samt kompetens för det internationella perspektivet.”</p>
<p>N  Materielverket har ingen strategisk plan som styr investeringar i framtida resurstillgångar: ”Det saknas en internt nedbrytbar plan av uppdrag och strategier. Framför allt vad gäller på 2–3 års sikt.” ”Den kompetens och kunskap Materielverket ska ha växlar med omvärldsförändringar.” ”Vem säkerställer kompetens? Var ligger ansvaret? Efterlyser samlat grepp för strategi. Positivt till ett starkt Materielverket anpassat till nya förutsättningar. Den nya organisationen behöver dock “köras in” – förbättringsområden finns.” ”Hur säkerställa behövd kompetens vad gäller IT-system.”</p>
<p>N  Materielverket har inte utvecklats tillräckligt för en aktiv roll i internationellt materielsamarbete: ”Ny process i dag med andra serier och annat fokus. Detta reser krav på ny kompetens vilket bland annat framkommit utifrån ett internationellt perspektiv.” ”Hur representerar Materielverket framöver staten i internationella och europeiska sammanhang?” ”Materielverket kan anta en aktiv roll som nätverksarkitekt och byggare. Materielverket har en effektiv form jämfört med sina motsvarigheter i Europa.” ”Materielverket har och bör utveckla kompetens för att gå in i aktivt samarbete.” ”Materielverket är ej med internationellt vilket gör att deras teknikkompetens på sikt kommer att mattas av och kanske gå förlorad. ’Internationella Materielverk’ arbetar annorlunda än det svenska Materielverket.” ”Villkoren för materielförsörjningen är komplex. Materielverket måste planera för olika scenarier, bland annat med hänsyn till det internationella samarbetet. Man måste ha resurser för att ligga långt fram i detta arbete. Detta ställer nya och ökade krav på beredningsförmågan – vill vi ha ett flexibelt Materielverket som planerar för olika scenarier kommer det att kosta pengar.” ”Sexstaters samarbetet och övriga relationer inom det internationella samarbetet måste tas omhand.” ”Konstaterade att deltagande inom Lagen om offentlig upphandling i dag bygger på finansiella resurser och inte på kompetens.” ”Trend (internationellt) mot ökat tjänsteinnehåll – stora tjänsteåtaganden – större åtaganden av leverantörerna. Exempel Holland och Australien.” ”Djupgående (internationella) relationer där utbildningsförmågan hamnar hos leverantör. Utveckling sker mot den civila marknaden vilket i sin tur reser nya krav.”</p>
<p>N  Materielverket har inte utvecklats tillräckligt för sin roll att producera driftstöd: ”I Materielverkets styrdokument lyfts materielförsörjningen fram som det viktigaste. Men hur säkerställer man kompetensförsörjningen utifrån de nya förutsättningarna i och med att Försvarsmaktens uppgift i huvudsak övergår från ett invasionsförsvar till ett insatsförsvar?”</p>
<p>N  Materielverket investerar inte tillräckligt i kvinnlig kompetens: ”Endast 7 – 9 % är kvinnliga tekniker i organisationen.”</p>
<h2>Industrin</h2>
<p>N  Det finns oklarheter i vad som för försvarets behov är särskilt viktig kompetens i industrin: ”Det finns oklarheter i hur svensk försvarsindustri behöver agera framöver. Det anses viktigt att behålla teknisk kunskap på en hög nivå inom Sverige för att kunna hävda sig i konkurrensen med omvärlden.” ”Kompetensutvecklingsavtal med företag. Kompetensutvecklingsavtal med industriföretag och andra (konsultföretag, forskningsinstitutioner m.fl.) bör övervägas.” ”Det internationella perspektivet. Finns det insikt om hur komplext det kommer att bli? Kräver kompetensuppbyggnad i både Materielverket och industrin.” ”Kompetensbasen bör vara större. Åtminstone totalförsvaret borde samordna. Ev. måste industrin samverka med varandra mer, t.ex. i institut. Viss samordning sker inom industrin på smala områden. Ingen kommer att kunna överleva och verka självständigt i Sverige i framtiden.”</p>
<h2>Problemställningar för arbetskraft M 1 Arbetsledning</h2>
<h2>Materielverket</h2>
<p>N  Några uppfattningar antyder en inte tillräckligt aktiv i ledning av den individuella kompetensutvecklingen: ”Trygghet förutsättning för lärande och kompetensutveckling” ”Splittrad ledning, behov av ledningsutveckling.” ”Behov (för en lärande organisation) av att arbeta i – och vidmakthålla olika sorters nätverk.”</p>
<h2>M 2 Arbetsmiljö</h2>
<p>N  Otrivsel till följd av Materielverket yttre : ”En tydligare profilering av Materielverket bör ske. Materielverket i dag är en dold/hemlig borg på Gärdet. Inga skyltar visar på Materielverket.”</p>
<p>N  Otrivsel till följd av brister i stödsystem: ”Mallar och dokument som ska fyllas i under processerna fungerar ej. Dessa går ej att finna. Allt tar lång tid i dag. Det finns också oklarheter vad Materielverket vinner med det nya tänkandet” ”Processer behöver brytas ner så att de kan utgöra ett stöd för medarbetarna.” ”Stödsystemen brister i organisationen. Systemen som finns för att styra produktionen är ej klara. Stödsystemen är administrativt krångliga.”</p>
<p>N  Otrivsamma relationer mellan militär och civil personal: ”Det existerar en militär hierarki inom Materielverket som inte är önskvärd. En överste på Materielverket behöver inte alltid prata med en överste inom Försvarsmakten.”</p>
<p>N  Otrivsel till följd av dålig uppskattning av den kompetens man har: ”Det ska vara kul att gå till jobbet – så är det inte på Materielverket i dag. Många av de 400 i kompetenscentrum upplever att de har en otydlig roll och känner en stor osäkerhet. Det är viktigt att kompetens finns i alla systemnivåer.”</p>
<h2>M 3 Motivation</h2>
<p>N  Låg värdering av den nya organisationen inverkar negativt på motivationen: ”Omorganisationens värde omfattas inte av alla. Åsikterna om omorganisationen är olika.” ”Behov av att känna sig stolt över att arbeta på Materielverket.” ”Det verkar saknas harmoni hos personalen pga. av den nya organisationen.” ”Medarbetarna lever inte bara för sig själva utan bör vara en del av helheten, formerna för detta måste upp på bordet.”</p>
<p>N  Låg motivation till följd av upplevt påtvingande av omotiverad förändring: ”Ständig förändring måste accepteras – avgörande är att befintlig personal förstår och accepterar detta – likaså att det finns medvetenhet om detta hos den personal man rekryterar. Materielverket måste ges tid, utrymme, flexibilitet att för att tänka framåt – man måste komma ihåg att utgångspunkten är att Materielverket ska vara nyttiga för Sveriges säkerhet .” ”Förändringsprocess måste drivas igenom trots internt motstånd – uthållighet.” ”Behov av att finna och stödja drivkrafter hos personalen som kan fortsätta utvecklingen i organisationen.” ”Att få personal med sig – peka ut utvecklingen 5–10 år framåt. Hur kommer denna att se ut?” ”Vi har anmält att vi ej klarar kvalitetssäkringen av delleveranserna. Folk har slutat. I bästa fall tar det fem år att komma tillbaka till kompetensnivån man hade tidigare.”</p>
<p>N  Materielverket undersöker inte personalens motivation: ”Intressentanalyser genomförda men motivationsanalyser och profilanalyser för personalen saknas.” ”Analys behövs av organisationskulturens påverkan på kompetensförsörjningen (värderingar och attityder).”</p>
<h2>M 4 Belöning</h2>
<p>N  Materielverkets belöningssystem är inte avstämt mot arbetsmarknaden: ”Materielverket måste ha större frihet att anställa. Materielverket borde få spela med mer marknadsmässiga villkor vid rekrytering av ny kompetens eftersom det är en konkurrensutsatt verksamhet.” ”Folk lämnar Materielverket i dag – många av verkets mest kompetenta lämnar! De får 40 procent högre lön hos konsultföretag. De går sen in i Materielverket som konsulter och gör samma jobb. Detta blir ohållbart för Materielverket i längden – dyrt! Dessutom ger det dem som arbetar kvar för Materielverket lägre motivation.” ”Oförmånliga villkor – lön, men också arbetsförhållanden – gör att personal går över till näringslivet. Samma person som nyligen varit anställd vid Materielverket kommer igen som konsult, med betydligt högre kostnad som effekt för Materielverket.” ”Behov finns av att kunna använda lönen som morot och styrmedel, mer flexibel lönesättning, som är efterfrågansstyrd.”</p>
<p>N  Materielverket har inte likvärdiga karriärmöjligheter för sin kärnkompetens: ”Det finns nu bara en ’karriärväg’, tioårig projektledarutbildningen för tekniker. ”Teknisk kunskap räknas mest, jfr IPT som kräver många kompetenser i samverkan.”</p>
<p>N  Möjliga karriärvägar i Materielverket är inte tydliga: ”Efterlyser klara karriärvägar i organisationen för att ytterligare kunna bygga upp den egna kompetensen.” ”Behov av incitamentsstruktur”</p>
<h2>Problemställningar för uppdrag U 1 Uppdragstagarens produktdefinition för beställarens acceptans Riksdagen</h2>
<p>N  Politikerna definierar inte sina åtaganden på ett sätt som uppdragsställaren kan acceptera: ”En del av detta sammanhänger med att Materielverkets styrning och Försvarsmaktens styrning inte hamnar på nivå 2. Politikerna på systemnivå 0 gör inte sitt. Det är oklart och otydligt vad systemgränserna och ansvaret går.”</p>
<h2>Regeringskansliet</h2>
<p>N  RK definierar inte sina åtaganden på ett sätt som uppdragsställaren kan acceptera: ”Man måste bestämma sig vart någonstans ribban ska ligga.”</p>
<h2>Försvarsmakten</h2>
<p>N  Försvarsmakten definierar inte sina åtaganden på ett sätt som statsmakterna kan acceptera: ”Efterlyste funktionsstudier på lägre nivå. Det måste finnas förmåga att gå från strategiska beslut till operativ verksamhet (strategisk loop).” ”Försvarsmakten är anslagsstyrd. 3 procent är max-tak för anslagssparande. Det anses för lite, cirka 25 procent anses behövas för att ge Försvarsmakten större flexibilitet. Materielverket är mycket beroende av vilka uppdrag de får. I slutet av året måste Materielverket ibland bromsa produktionen. Industrin vill emellertid inte sakta ner kostnadsfritt vilket gör att det blir dyrt att hantera “bromsningar och pådrag” i samband med verksamhetsårets slut. Materielverket nämnde själva stort slöseri med skattepengar.”</p>
<h2>Materielverket</h2>
<p>N  Materielverket definierar inte sina åtaganden på ett sätt som uppdragsställaren kan acceptera: ”Materielverket tar inte ansvar för konstruktionen i dag. Det handlar om avtal.” ”Materielverket tar aldrig något egentligt ansvar för vad de gör.” ”Försvarsmakten får alltid betala Materielverket, även om Försvarsmakten kan tycka att tycker att leveransen brister.” ”Materielverket är så slimmad i dag att det är svårt att lita på att Materielverket kan fullgöra ärenden tillräckligt fort. Det kan hända att de är upptagna i sex månader framåt när man behöver beställa en tjänst.” ”Bättre samarbete med civila myndigheter t.ex. Överstyrelsen för civil beredskap (behövs).” ”Större kontinuitet behövs i kundrelationen. Större kontinuitet behövs i procedurer och kompetens kos kunderna.”</p>
<p>N  Materielverket definierar inte ledningsstödsåtaganden som är anpassade till Försvarsmaktens behov: ”Försvarsmakten och Materielverket måste hitta bättre och effektivare samverkansformer dock inte slå ihop organisationerna. Staketen mellan Försvarsmakten och Materielverket står ganska rätt i dag. Materielverket försöker ta den systemroll som man inte har i dag inom Försvarsmakten.” ”Försvarsmakten vet inte vem som gör vad inom Materielverket, vilket innebär att det är svårt att veta vem de ska prata med – det är svårt att komma in med beställningar av systemstöd.” ”Ej bra att behöva konkurrera om Forskning och teknikutvecklingsmedlen med Totalförsvarets forskningsinstitut m.fl., skapar ej samarbetsklimat.” ”Tydligare gränssnitt F = forskning och T = teknikutveckling behövs.” ”Det är viktigt att få en effektivare resursanvändning inom anslagen. Det är också viktigt med kassaflödet. Det bör Materielverket börja titta på mer.”</p>
<h2>Industrin</h2>
<p>N  Materielverket driver inte på industrin mot åtaganden på önskad systemintegrationsnivå: ”Industrin tycker att Materielverkets roll är att driva upphandlingar och materialanskaffningsprojekt. De har mycket att ta hänsyn till, miljölagar osv. Rollerna är mycket otydliga inom Materielverket. Det har sagts på departementsnivå o.s.v. att ansvar ska flyttas över från Materielverket till industrin. Detta skiftar emellertid beroende på vilken handläggare som handlägger olika frågor. Detta gör att det är problem att klara rimliga handläggningstider mm. De har upplevt att mycket istället har blivit Materielverket-leverans dvs. industrin får ej leverera. Materielverket fortsätter inte att driva igenom vad högre nivåer, exempelvis departementen, drivit igenom. Enskilda handläggare ser om sina egna intressen. Oklart huvudägande.”</p>
<h2>U 2 Kommunikation avseende önskemål</h2>
<p>Uppdragsdialoger (i hela kedjan från Riksdagsbeslut till industrins underleverantörer):</p>
<p>N  För lite/för sen kommunikation om önskemål för internationella samarbeten: ”Försvarsmakten befinner sig i en kraftfull omstrukturering som tar all kraft samtidigt som regeringen bestämt sig för att Försvarsmakten ska prioritera deltagande i internationella processer.” ”Internationaliseringen är det viktigaste som Materielverket står inför. Måste finnas backning även på departementsnivå.” ”Industrins deltagande i hela processen. Nationell enighet innan man beger sig internationellt för att delta i nätverk.” ”Fortfarande brist på samsyn, men successiv förbättring.” ”Generellt har vi numera mer av samsyn än tidigare. Det går lättare att diskutera med Försvarsmakten. Försvarsmakten, Materielverket och Totalförsvarets forskningsinstitut är relativt överens om sina roller.”</p>
<p>N  Bristande IPR-avtal begränsar kommunikationen kring krav önskemål på framtida produkter: ”En ITP-liknande verksamhet borde finnas runt detta (materielbehov på medellång sikt), så att industrin vet hur de ska hänga med i den internationella konkurrensen inom området. Materielverket borde förbättra sig i IPR. Stor brist på insikt i dag i industrins behov finns hos Materielverket. Materielverket förstår inte att industrin vill behålla sig rätten att hålla på forskningsresultat. Industrin vill ej att t.ex. tyskarna eller företag i andra länder ska få rätt till och kunskap om svenska industrins produkter och utvecklingskunnande genom Materielverket. Statliga myndigheter i andra länder behåller resultat för sig själva och sen betalar de industrin bättre royalty. ”Materielverkets kommunikation och samarbete med industrin måste förenklas. Materielverket behöver också finna nya leverantörer för att klara försvarets nya inriktning och behov.” ”En öppen dialog mellan Materielverket, kund, leverantör och ägare ställer höga krav på relationer och kompetens. Totalförsvarets forskningsinstitut vill ha ett starkt Materielverket.” ”Försvarsmakten och kanske även Materielverket är dåliga på att bearbeta den forskning som Totalförsvarets forskningsinstitut tillhandahåller.”</p>
<p>N  För lite/för sen kommunikation om önskemål för beställda produkters egenskaper: ”Materielverket uppfattas som väldigt trögrodd. Organisationen klarar inte av att lyfta huvudet från ett område till ett annat. Materielverket har också problem att ställa om sig snabbt och släppa projekt som är på väg ner”. ”Fortfarande brist på samsyn, men successiv förbättring. Anskaffningen är dynamisk. Mycket av teknikutvecklingen är ett producentansvar. Det finns en risk i teknikutvecklingen, styrningen mellan beställaren och Materielverket handlar mycket om kommunikation. Det krävs att Materielverket har ett tydligt inslag av militärer. Det är viktigt med färskt verksamhetskunnande.” ”Försvarsmakten och Materielverket utgår från olika vyer vad gäller produkter och system. Medan Materielverket fokuserar på produkten så utgör den för Försvarsmakten bara en del i en större helhet där allt måste finnas på plats – den tekniska komponenten utgör bara en del av ett större system.”</p>
<h2>Riksdagen</h2>
<p>N  Riksdagsbesluten är otydliga eller olämpligt formaterade: ”Försvarsbesluten ska vara tidsmässigt kortare och mer klarlagda i tillförlitliga planer. Förbanden planerar på ett bra sätt men de stämmer ej av ekonomiskt så bra.”</p>
<h2>Regeringskansliet</h2>
<p>N  Regeringen avgränsar inte tydliga ramar eller definierar oskarpa ramvillkor: ”Uppdragsstyrning – Hela kedjan. Uppdrag bara formell del. Uppdrag = att kund och leverantör är överens – betyder att man kan lägga det på valfri nivå. Går att inkludera strategiska hänsynstaganden. Försvarsmakten förändrar sin roll som kravställare. Detta märks t.ex. i Helikopter 14-projektet (en mycket komplex process). De särskilda förutsättningar som gäller måste beaktas.” ”Tidigare kunde vi sälja varor på export nu är det direktiv att vi ska samarbeta med Europa. Rollerna mellan Materielverket och Industrin är särskilt viktiga att utreda och fastställa.” ”Gränsupplösning mellan civilt och militärt. Försvarsmakten får större civila uppgifter. Materielverket får då influenser från andra. Försvaret bygger alltmer på att utnyttja/integrera civilt materiel. Det behövs en nationell kraftsamling. Det är svårt med frivillig samordning. Samordning sker i dag genom de konsulter som jobbar åt flera myndigheter. System måste kunna fungera tillsammans mellan myndigheter t.ex. ledningssystem. I dag är inte system integrerade. Vid en krissituation borde det vara mer samkört så att myndigheter kan samarbeta mer.”</p>
<p>N  Regeringskansliet ställer inte direktuppdrag till Materielverket på ett bra sätt: ”Departementsuppdrag bör kunna utföras utan omvägar.” ”Materielverkets relation till ägaren behöver ändras p.g.a. av internationaliseringen.” ”Rollerna mellan Materielverket och Försvarsmakten är inte helt tydligt definierade och accepterade mellan myndigheterna i dag. Ägaren behöver hjälpa till för att bringa ökad klarhet.”</p>
<h2>Försvarsmakten</h2>
<p>N  Försvarsmaktens kommunicerar inte sitt materielbehov eller avger otydliga intentioner på medellång sikt: ”Industrin ser inte att det finns en bas för företagande på det medellånga siktet. Ingen vågar vara trogen i det medellånga perspektivet. Det saknas delmål. Kortare och längre sikt arbetas det på, men delmål från Försvarsmakten saknas vad gäller efterfrågan av beställningar från industrin.”. ”En ITP-liknande verksamhet borde finnas runt detta så att industrin vet hur de ska hänga med i den internationella konkurrensen inom området.”</p>
<p>N  Försvarsmakten delar inte upp sitt materielinvesteringsbehov i lämpliga poster: ”Det finns en konflikt mellan Försvarsmaktens reella styrning i form av materielplanen och Försvarsmaktens materielförsörjningsstrategi. Materielplanen blir för detaljerad och materielobjekt relateras till utgifter per år. Materielförsörjningsstrategin understryker funktionalitet och flexibilitet, alternativa val.” ”Långsiktiga avtal står i strid med flexibilitet i en föränderlig omvärld.” ”Behov av ett dynamiskt avtalssystem – existerande samtalsformer behöver ses över. Parterna bör inte bindas upp så långsiktigt som de gör i dag . Industrin måste få betalt genom hela leveransen – inte enbart vid avlämningen.” ”Industrin måste ha möjlighet att tjäna pengar även om projekten läggs ner eller stannar på planeringsstadiet.” ”Affärsformer som stöder långsiktighet. Det behövs affärs- och samverkansformer där Materielverket kan få till stånd en bättre långsiktighet också för egen del. Typservice-avtal med industrin – som redan förekommer inom flyget – bör övervägas.” ”Det tar för mycket resurser att upphandla varje år för Materielverket. Därför måste Materielverket ha mer långvariga kontrakt. Sedan får industrin garantera viss kvalitet för framtiden”. ”Längre kontrakt ger lägre priser, genom att företaget tryggar en orderingång och vågar anställa. Detta vinner Materielverket på.” ”Ett nära samarbete Försvarsmakten–Materielverket och Högkvarteret är ett måste. Successivt arbete behövs för att klara detta. Industrin kan inte ta lika långa kontrakt som tidigare. Kontrakten måste vara tydligare och kortare. Ett nära samarbete krävs. Materielverket i framtiden måste klara av att hålla samman de olika intressenterna.”</p>
<p>N  Försvarsmakten fullföljer inte uppdragsdialoger med Materielverket tills en samsyn på lämpliga investeringsposter uppnåtts: ”Bristande dialog om hur man ska gå vidare efter att beställning lagts på demonstrator/prototyp. Systemtänkande saknas i Högkvarteret.” ”Ett problem inom Försvarsmakten är att man i dag inte riktigt klarar av att beställa serier utifrån en prototyp.” ”Det är förbandsstrukturen som ska bestämma materielstrukturen och det är Försvarsmakten som ska specificera materielsystemen. Materielverket tenderar att hoppa över förbandsstrukturen och gå direkt på förmågan.” ”Försvarsmakten är så starka och Försvarsmakten svaga då det rör sig om kunskap vid beställningar. Försvarsmakten har problem att styra Materielverket.” ”Vi ska både ha ett ömsesidigt förtroende och vara affärsmässiga. Det är otydligt och svårt att genomföra.” ”I dag går Högkvarteret direkt till industrin och industrin går till Försvarsmakten. Det spelas över Materielverkets huvud ofta. Skruv och mutternivå i Materielverket (systemnivå 3–5). Denna kompetens kan industrin ta över till sig. Nivå 2 och 3 samt anskaffning avseende vidmakthållande och avveckling ska ligga hos Materielverket.”</p>
<h2>Materielverket</h2>
<p>”Upplevd tröghet i pengarna som kommer tillhanda Totalförsvarets forskningsinstitut via Materielverket. Materielverket kunde vara betydligt effektivare i att distribuera de pengar man fått för att verkställa Försvarsmaktens beställning.” ”Uttryckte förståelse för att längre och mer komplicerade upphandlingar tar tid men påtalade att mindre upphandlingar tar för lång tid – Materielverket kom inte in med beställningar tillräckligt snabbt. Lagen om offentlig upphandling lyftes här fram som en faktor som innebar att kunden inte alltid kunde vända sig till den leverantör han egentligen ville.” -</p>
<h2>U 5 Integration till full produkt</h2>
<p>N  Certifiering av olika producenter måste samordnas bättre: ”Man måste se över samordningen vad gäller provningsverksamheten i certifieringssammanhang. En samordning av certifieringen mellan Försvarsmakten, Materielverket och industrin vore önskvärt. Annars blir det svårt om vi ska handla utanför Sverige och dyrt med prövningsförfarande.”</p>
<h2>Bilaga 3</h2>
<h2>Förteckning över underlagsrapporter upprättade av experter och sekreterare m.fl. i STYROM–utredningen</h2>
<p>Utredningen lämnade uppdrag till experterna i utredningen att inkomma med redovisningar i olika frågor. Följande underlagspromemorior har bidragit till de överväganden som redovisas i betänkandet. Dessa underlag har arkiverats tillsammans med övrigt underlag i utredningen.</p>
<h2>Område: styrning</h2>
<p>Brigadgeneral Christer Lidström:</p>
<p>N  Brister i uppdragsstyrningen; 2001-11-10</p>
<p>N  Brister i statsmakternas styrning; 2001-11-12</p>
<p>Överste 1 graden Mats Hellstrand:</p>
<p>N  Brister i uppdragsstyrningen; 2001-11-23</p>
<p>N  Brister i statsmakternas styrning; 2001-11-23</p>
<p>Direktör Anders Andersson:</p>
<p>N  Brister i statsmakternas styrning av FMV; 2001-11-15</p>
<p>Ekonomidirektör Mats Wikström:</p>
<p>N  Övergripande styrning (Ekonomi); 2001-11-27</p>
<p>Avdelningsdirektör Christer Olauson:</p>
<p>N  Styrning och organisation av materielförsörjningen (Civilt försvar); 2002-01-15</p>
<h2>Område: resurser, kompetens och effektivitet</h2>
<p>Brigadgeneral Christer Lidström:</p>
<p>N  Fördjupad problemanalys av resursanvändning; 2001-09-17</p>
<p>N  Effektivitetsmått; 2001-11-01</p>
<p>N  Konsekvensanalys kompetensbehov vid FMV, Försvarsmakten och departementet; 2001-09-24</p>
<p>Överste 1 graden Mats Hellstrand:</p>
<p>N  Översiktlig bedömning av de brister avseende resurser och kompetenser i FMV´s organisation, i Försvarsmaktens materielledning och inom Regeringskansliet; 2001-09-21</p>
<p>N  Försvarsmaktens personella resurser i dagsläget och kompetensernas sammansättning; 2001-10-25</p>
<p>N  Försvarsmaktens personella läge med hänsyn till de krav som en kommande anskaffningsprocess ställer; 2001-10-25</p>
<p>Överingenjör Hans Elger:</p>
<p>N  Kompetens inom försvarets myndigheter i relation till materielförsörjningen sedd ur FOIs synvinkel; 2001-09-19</p>
<p>N  Begärd komplettering avseende framtida förändringar av FOIs resursbild; 2001-11-28</p>
<p>Direktör Anders Andersson:</p>
<p>N  Kompetenssituationen vid FMV, FM och Fö; 2001-09-20</p>
<h2>Område: organisation</h2>
<p>Brigadgeneral Christer Lidström:</p>
<p>N  Organisatoriska konsekvenser av förslag om resursändringar (FMV); 2001-11-14</p>
<p>Överingenjör Hans Elger</p>
<p>N  Organisation och styrning av materielförsörjning i andra länder. Europeiska organ; 2001-11-27</p>
<h2>Område: särskilda utredningar</h2>
<p>Försvarsmakten/ Cap Gemini Ernst & Young:</p>
<p>N  Tre framgångsrika materielprojekt; 2001-11-29</p>
<p>Direktör Anders Andersson:</p>
<p>N  Fallstudie projekt StriC; 2001-11-09</p>
<p>Ekonomistyrningsverket:</p>
<p>N  Inledande probleminventering av Försvarets materielverk; 2001-09-10 (ESV 12-561/2001)</p>
<h2>Promemorior upprättade av sekreterarna</h2>
<p>Claes Isander:</p>
<p>N  Översiktlig beskrivning av anpassning av statsmakternas styrning och resursbehov till en ny materielförsörjnings- och forskningsstrategi för försvarets materielanskaffning: 2001-1009</p>
<p>N  Försvarsdepartementet: översiktlig bedömning av brister i resurser och kompetenser, RK personella resurser i dagsläget och mätmetoder och mått som används för uppföljning av effektivitet; 2001-10-23</p>
<p>Dag Brising:</p>
<p>N  Anskaffningsprocessen för försvarsmateriel med fokus på verksamhetsområdet i FMV; 2001-11-23</p>
<p>N  FMV:s nuvarande mått och metoder för att bedöma sin interna effektivitet; 2001-11-21</p>
<p>N  Athéna-projektets följder; 2001-11-23</p>
<h2>Bilaga 4</h2>
<h2>Tre framgångsrika materielprojekt Analys av projekt FUM SLB, ARTE740 och IRIS-T</h2>
<h2>Sammanfattning</h2>
<p>Inom ramen förvår utredning, har en analys genomförts av tre exempel på materielprojekt som har infriat eller överträffat förväntningarna och därmed kan anses utgöra exempel på lyckade projekt. Analysen har genomförts av CAP Gemini Ernst & Young hösten 2001.</p>
<p>Analysen syftar till att identifiera framgångsfaktorer och kriterier för lyckade materielanskaffningsprojekt. Analysen har primärt baserats på fokusintervjuer med nyckelpersoner inom Försvarets materielverk och Försvarsmakten.</p>
<p>De studerade projekten har valts ut av Försvarets materielverk. Dessa var:</p>
<p>N  FunktionsModell Stridsledning Bataljon (FUM SLB). N  ARTilleriEldledning (ARTE 740).</p>
<p>Projekten anses lyckade på grund av väl fungerande produkter, väl genomförda projekt, nytänkande i arbetsmetoder eller genomförda med ett väl fungerande internationellt samarbete.</p>
<p>De tre viktigaste identifierade framgångsfaktorerna är kontinuitet hos nyckelpersoner, tydliga mätbara mål samt ett projektledarskap som bidrar till ett positivt projektklimat</p>
<p>Ett antal viktiga förutsättningar för att lyckas bra med materielanskaffningsprojekt har identifierats. Dessa kan delas in i följande fem områden:</p>
<p>N  Skapa en god start via omsorgsfull planering.</p>
<p>N  Samspel mellan förmågor, teknik och människor. N  Kommunikation och förankring.</p>
<p>N  Tag hänsyn till systemsamverkan och föreskrifter.</p>
<p>N  Samspel mellan projekt och linjeorganisationerna.</p>
<p>Försvarsmakten bör överväga ett antal åtgärder för att öka andelen lyckade materielprojekt:</p>
<p>N  Utveckla förmåge- och systemtänkande. N  Säkerställ kontinuitet i användargrupper. N  Medverka aktivt i användargrupper. bör överväga ett antal åtgärder för att öka andelen lyckade materielprojekt:</p>
<p>N  Definiera och säkerställ framtida kompetens inom projektledning och systemteknik.</p>
<p>N  Förstärk projektledarrollen genom renodling och stöd från linjeorganisationen.</p>
<p>N  Utveckla relationerna med försvarsindustrin och andra länders materielverk.</p>
<h2>1 Uppdragsbeskrivning</h2>
<h2>Problemformulering och bakgrund</h2>
<p>Förutsättningarna för att bedriva en effektiv materielförsörjning har förändrats i grunden, bland annat på grund av :</p>
<p>N  Sveriges nya försvarspolitik från invasionstill insatsförsvar. N  Internationalisering inom försvarsmaterielområdet.</p>
<p>N  Omstrukturering av försvarsindustrin. N  Teknisk utveckling.</p>
<p>N  Omorganisation av Försvarsmakten och Försvarets materielverk.</p>
<p>Inom ramen för den pågående statliga utredningen av Försvarets materielverk, STYROM, önskades en utredning av tre exempel på projekt som har infriat eller överträffat förväntningarna, samt anses utgöra exempel på lyckade projekt.</p>
<h2>Förväntat resultat</h2>
<p>Projektet avsåg att tillhandahålla en utredning av materielprocessen i Försvarets materielverk, baserat på analyser av ett antal verkliga materielanskaffningsprojekt. Analysen syftade till att identifiera framgångsfaktorer och kriterier för lyckade materielanskaffningsprojekt.</p>
<h2>Omfattning och avgränsning</h2>
<p>Utredningen skulle genomföras ur ett Försvarets materielverk-perspektiv, dvs. med inriktning mot Försvarets materielverk:s involvering, och innefatta hela värdekedjan i materielprocessen för de studerade projekten. Någon teknisk utvärdering av studerade objekt eller bedömning av funktionalitet relativt militära strategiska och taktiska krav skulle inte genomföras.</p>
<h2>Tillvägagångssätt</h2>
<p>Analysen baserades primärt på fokusintervjuer med nyckelpersoner inom Försvarets materielverk och Försvarsmakten. Vidare studerades sekundärinformation i form av olika dokument.</p>
<p>Sammantaget intervjuades 26 personer inom projekten från Försvarsmaktens Högkvarter och förband, Försvarets materielverk, och Totalförsvarets forskningsinstitut.</p>
<p>Dokumentation om projekten granskades. Denna har omfattat presentationer, projektplaner, huvudtidplaner, offerter och projektrapporter.</p>
<h2>2 Analys</h2>
<h2>Urval av analyserade projekt</h2>
<p>De tre analyserade projekten har identifierats och valts ut av Försvarets materielverk. De kan översiktligt beskrivas enligt följande tabell.</p>
<h2>Kriterier för ett lyckat projekt</h2>
<p>Intervjupersonerna har uppgivit fyra huvudorsaker till att de tre projekten har utpekats som lyckade projekt. 1. De hade resulterat i väl fungerande produkter. Projektet FUM SLB ansågs tillgodose funktionella krav och har rönt stort intresse inom Försvarsmakten. Inom ARTE 740 har integration av fordon med radarkomponenter fungerat bra.  IRIS-T har haft relativt få tekniska problem och det bedöms att uppsatta krav på prestanda kommer att infrias. 2. Projekten är väl genomförda.  FUM-SLB har följt spelreglerna mellan Försvarets materielverk och Försvarsmakten och inga stora misstag har skett i detta projekt. För ARTE 740 – projektet har uppsatta tids- och kostnadsramar i huvudsak hållits. IRIS-T bedöms vara ett effektivt, smidigt och konfliktfritt projekt med god ledning och bra styrning. 3. Projekten använder nytänkande i val av arbetsmetoder. FUM SLB innebär en iterativ utveckling av ledningsmetodik och teknik. Projektet har tidigt haft fokus på användargränssnittet människa – maskin. ARTE 740 tillämpar en modulär uppbyggnad och utnyttjar befintliga system inom Försvarsmakten.  IRIS-T har ett stöd till projektledningen i form av ett beredningsorgan (ICG) till styrgruppen. 4. I fallet  IRIS-T ansågs det också vara ett exempel på ett väl fungerande internationellt samarbete. Det är det första multinationella projektet där Sverige deltar. Sverige anses också i arbetet ha fått igenom viktiga krav.</p>
<h2>Primära framgångsfaktorer</h2>
<p>Intervjupersonerna har sammantaget för de tre projekten pekat ut tre primära framgångsfaktorer. Graderingen avser i en skala 0–4 om faktorn för projektet har varit mindre viktig eller mer viktig:</p>
<h2>Framgångsfaktorer med lägre prioritet</h2>
<p>Det finns ytterligare framgångsfaktorer som dock i intervjuerna har givits en lägre prioritet eller har ansetts vara en följd av de tre primära faktorerna:</p>
<h2>Kategorier av framgångsfaktorer</h2>
<p>De redovisade framgångsfaktorerna kan delas in i olika kategorier. Dessa tre är projektets ledarskap och dess medarbetare, projektets struktur, planering och uppföljning samt linjeorganisatoriska aspekter.</p>
<p>Vad gäller projektledningen kan betydelsen framhållas av ett ledarskap som bidrar till ett gott projektklimat. Kontinuitet erfordras för nyckelpersoner och omsorg krävs vid rekrytering av projektmedlemmar.</p>
<p>Vad det gäller projektets struktur, planering och uppföljning finns flera väsentliga framgångsfaktorer. De är att det finns tydliga och mätbara mål för projektet samt en noggrann och tydlig projektplanering. Det ska finnas en tydlig etappindelning och fördefinierade utvärderingskriterier. Besluten ska vara väl underbyggda. Inom projektet ska finnas en riskanalys och åtgärdsstrategier. I denna kategori faller också en extern utvärdering av varje fas.</p>
<p>De flesta av dessa framgångsfaktorer utgör också aspekter som berör linjeorganisationerna vid Försvarsmakten och Försvarets materielverk. Det kan också uttryckas så att det råder ett samband mellan Försvarsmaktens och Försvarets materielverks linjeorganisationer och materielprojektens framgångsfaktorer.</p>
<h2>Brister och förbättringsmöjligheter</h2>
<p>Trots att projekten överlag anses framgångsrika har vissa brister, tillika förbättringsmöjligheter, påpekats vid intervjuerna.</p>
<p>För projektet FUM SLB fanns en resursbrist inom Försvarets materielverk avseende personer med rätt kompetens, vilket hade samband med omorganisationer. Projektledarrollen borde renodlas, främst inom användargruppen, så att mer tid ägnades för projektledarskap och mindre tid lades på metodkunskap. En bättre samverkan borde finnas mellan Försvarets materielverk och Försvarsmakten för att maximalt koordinera teknik, organisation och människor, t.ex. avseende utbildning av personal på ny materiel. Industrirelationerna borde utvecklas mot strategiska samarbeten och gamla mönster och traditioner brytas upp. Sådana mönster som borde brytas kunde t.ex. vara att industrin initialt lovar för mycket, kan sänka priset för de första faserna i hopp om att ta igen förluster senare under materielens livscykel samt en tendens att leverera alltför enkla lösningar.</p>
<p>För projektet ARTE 740 saknades en struktur med en industriell kontraktsmotpart som huvudleverantör. Detta innebär att Försvarets materielverk systemansvar ökade och tog mer resurser i anspråk. Det fanns för projektet också en resursbrist inom Försvarets materielverk avseende personer med rätt kompetens, vilket hade samband med omorganisationer. Det ansågs också att belöningsstrukturen inom Försvarets materielverk inte framhöll kompetenta medarbetare. Lönespannet till industrin var för stort för att rekrytera och behålla erfarna medarbetare och Försvarets materielverk behandlar alla olika kompetensområden likformigt.</p>
<p>För IRIS-T fanns det många inblandade parter vilket leder till kompromissbeslut. Byråkratins utformning skiljer sig åt mellan olika länder, vilket medför att vissa beslut kan ta onödigt lång tid. Brister har funnits inom Sverige, t.ex. avseende koordinering med gällande materielplaner. Till en början uppfattades Försvarsmaktens inställning och agerande vara inkonsekvent.</p>
<h2>3 Slutsatser</h2>
<p>Viktiga förutsättningar för att lyckas bra med materielanskaffningsprojekt</p>
<p>De tre studerade projekten pekar tillsammans ut flera viktiga förutsättningar för att lyckas bra med materielanskaffningsprojekt. De fem viktiga förutsättningarna är följande:</p>
<h2>Viktiga orsaker till att projekt inte utvecklas som avsett</h2>
<p>Slutsatserna av de analyserade projekten granskades mot andra studier av ett antal projekt som inte utvecklats på avsett sätt. Denna utvärdering indikerade att en trolig orsak till att projekten inte hade framgång var att nedan uppräknade förutsättningarna inte var uppfyllda.</p>
<h2>Åtgärder Försvarsmakten</h2>
<p>För att skapa rätt förutsättningar för fler lyckade materielprojekt bör Försvarsmakten överväga ett antal åtgärder.</p>
<p>Förmåge- och systemtänkandet bör utvecklas i termer av strategiska och operativa förmågor. Traditionellt har stor vikt lagts vid materielplaneringen som sådan. De funktionella kraven bör fokuseras, dvs. frågan “vad” bör ställas före frågan “hur”. På förmågeutvecklingen bör ett systemsynsätt appliceras. Detta systemsynsätt måste överensstämma med det systemsynsätt som utvecklas inom Försvarets materielverk avseende det tekniska perspektivet. Försvarsmakten bör utveckla gränssnitten mot Försvarets materielverk så att de stödjer och koordinerar ett systemtänkande inom såväl förmågesom teknikperspektivet.</p>
<p>Kontinuitet bör säkerställas i användargrupper. Försvarsmakten bör göra det attraktivt att medverka i användargrupper. Det bör ställas krav på kompetens på deltagare och ett framgångsrikt deltagande betraktas som en merit. Duktiga personer bör inte befordras bort från användargrupper. Personal som har en attraktiv kompetens bör belönas på alternativa sätt. Projektmedverkan bör inte upphöra per automatik vid befordran till en ny linjeposition.</p>
<p>En aktiv projektmedverkan bör säkras. Officerare bör utbildas i projektledning och projektmedverkan. Både projektledarskap och – medverkan ställer delvis andra krav på ledarskap än linjerorganisationer. Kunskap om pågående projekt bör spridas och förankras hos officerare på Högkvarteret och ute på förband.</p>
<h2>Åtgärder Försvarets materielverk</h2>
<p>För att skapa rätt förutsättningar för fler lyckade materielprojekt bör Försvarets materielverk överväga ett antal åtgärder.</p>
<p>Den framtida kompetensprofilen bör definieras med hänsyn till Försvarets ominriktning och utvecklingen mot mer komplexa tekniska system. För att säkerställa den framtida kompetensen bör alternativa vägar för kompetensförsörjning övervägas. Ett exempel på alternativ kan vara att skapa nätverk av systemkompetens och projektledare som sträcker sig utanför Försvarets materielverk. Man bör rekrytera, utbilda och behålla duktiga projektledare och specialister med systemkompetens. De utbildningssatsningar som sker sedan ett antal år tillbaka vid Försvarets materielverk bör fortsätta och vidareutvecklas. Samtidigt bör lönegapet mellan Försvarets materielverk och industrin minska för främst erfarna personer.</p>
<p>Projektledarrollen bör förstärkas och renodlas. Rollen bör utvecklas mot ett större inslag av ledarskap och mindre av engagemang i detaljerade metod- eller teknikfrågor. Projektledaren bör stödjas genom att rutiner och stödsystem utvecklas för bemanning, styrning och uppföljning av projekt. Projektledaren bör ha mandat att förfoga över personella resurser.</p>
<p>Relationerna till industrin bör utvecklas mot strategiska nätverk. Industrin bör involveras tidigare i projekten för att minska ledtiderna i förstudie- och designfaserna. Försvarets materielverks ansvar för att bibehålla strategisk kompetens i svensk försvarsindustri bör tydliggöras.</p>
<p>Försvarets materielverk bör utveckla kontakter med andra länders materielverk och försvarsindustri. Basen av möjliga leverantörer och internationella samarbetsprojekt bör breddas.</p>
<h2>Bilaga 5</h2>
<h2>Vår modell av materielförsörjning</h2>
<h2>1.1 Typ av modell</h2>
<p>Materielförsörjningen kan studeras i olika skeden av livscykeln för ett materielobjekt, från studier till avveckling. Livscykeln spänner över decennier. En sådan processmodell är en god utgångspunkt för att i detalj utveckla arbetssättet i verksamheten. I varje skede finns en grupp aktiviteter som leder till ett beslut att låta utföra något, med en grupp aktiviteter som leder till förändring i materielen och dess prestationsförmåga. Vi har valt att utforma en speciell processmodell för analysen av myndigheternas resursanvändning. Modellen beskriver denna del av materielförsörjningen inom ramen för en materielstabsfunktion. Det är denna funktion som styr och låter utföra den produktion som leder till önskad materiell förmåga.</p>
<p>Denna definition gäller oavsett var i organisationerna resurserna finns. Utförare av materielproduktionen finns i mindre grad inom myndigheterna och då främst inom logistikområdet. Det är främst i försvarsindustrin som materielproduktionen sker. Materielstabsfunktionen beställer bl.a. följande slag av materielproduktion:</p>
<p>N  Tillförsel genom investeringar i materielsystem och nya stödsystem för dessa.</p>
<p>N  Tillförsel genom köp av förbrukningsförnödenheter.</p>
<p>N  Modifiering genom ändringstjänster för mjuk- och hårdvara. N  Avveckling genom tjänster för skrotning eller försäljning.</p>
<p>N  Stödsystemåtgärder genom ändringstjänster och återinvesteringar i stödsystemen.</p>
<p>N  Logistiktjänster för hantering, drift och underhåll.</p>
<h2>1.2 Ledningsområden</h2>
<p>I figur 1 visas samband mellan olika ledningsområden i modellen. Områdena har definierats för att i analyser av resursanvändningen kunna gruppera ledningsresurserna grovt efter kompetensbehov. Utgångspunkten är att Försvarsmakten leder materielförsörjningen samordnat och med stöd av Materielverket och Totalförsvarets forskningsinstitut samt under insikt av den politiska ledningen. Bilden redovisar således inte de ledningsuppgifter som krävs i den industriella realiseringen av materielsystemen.</p>
<p>För regeringen och försvarsmyndigheterna kan fyra ledningsområden identifieras:</p>
<p>N  Politisk ledning , som styr omfattningen av materielinvesteringarna i en ekonomisk ram och inriktar genomförandet utifrån säkerhets- och försvarspolitiska värderingar.</p>
<p>N  Materielledning , som samverkar med studie- och planeringsfunktionerna i Försvarsmakten och utifrån den övergripande försvarmaktsplaneringen målstyr den materiella förmågan genom att utföra uppdragsstyrning av materielproduktionen.</p>
<p>N  Projektledning , där uppdragstagare styr aktiviteter för beställning och uppföljning av materielproduktion, så att denna kan resultera i den begärda materiella förmågan i Försvarsmaktens försvarssystem.</p>
<p>N  Materielsystemledning , där materielens systemering i tekniska system sammanhålles över hela livscykeln. Produktegenskaper och ändringar i dessa styrs så att även krav på systemsäkerhet och passande gränsytor för ömsesidig tekniskt funktionell samverkan mellan materielsystemen tillgodoses.</p>
<p>Materielsystemledningen utövas till följd av de projektaktiviteter som ska åstadkomma en förändrad materiell förmåga.</p>
<p>En central stabsprocess har definierats som huvudprocess för materielförsörjningen. För denna kan resursinsatserna endast tillgodoses med myndighetsanställd personal. Utgående från begäran om materiell förmåga ska denna process styra verksamheter via uppdrag, här benämnda huvuduppdrag, till övriga processer inom materielstabsfunktionen.</p>
<p>Det finns fem stödprocesser, dels för att producera underlag för besluten, dels för att genomföra besluten. Resurser för dessa processer finns i försvarsmyndigheterna och de kan vid behov kompletteras med konsulter. Den centrala stabsprocessen inriktar forskningsuppdrag inom materielområdet samt ger huvuduppdrag om Systemanalys, Projektdesign, Materielprojekt och Materielfördelning.</p>
<p>Genom beställningar ur processerna Materielprojekt och Materielfördelning åstadkommes en ändring i den materiella förmågan. De andra stödprocessernas resultat är information för att bygga upp handlingsalternativ. Vi definierar huvuduppdrag så att det kan innebära att flera materielprojekt ska genomföras samlat för att åstadkomma en viss materiell förmåga. På motsvarande vis kan de andra huvuduppdragen innebära att ett flertal sammanlänkade studie- och systemeringsuppdrag samt forskningsprojekt relaterade till ett förmågebehov ska genomföras samlat.</p>
<h2>1.2.1 Central stabsprocess</h2>
<p>Styrande ingångsvärden för denna process är en begärd materiell förmåga uttryckt i lämpliga målsättningstermer för de funktioner i förbanden som materielen ska stödja. Vi förutsätter att det i processen finns roller som funktionsansvariga , vilka har att planera, låta genomföra och följa upp åtgärder för att åstadkomma den materiella förmågan. Vi förutsätter också att det finns roller som tekniskt systemansvariga , vilka har att säkerställa att alla nödvändiga hänsyn tas till personsäkerhet med flera krav på materielens ägare som ställs i lagar och förordningar. Arbetssättet är i princip att målstyra ett delegerat genomförande av materielförsörjning genom olika former av huvuduppdrag till materielstabsfunktionens stödprocesser. Verksamheterna utförs med de resurser som dessa uppdrag anvisar. Ett huvuduppdrag uttrycker en samlad efterfrågan på resurser för ett relativt omfattande behov direkt till ledningsfunktionen i någon av de fem stödprocesserna. Organisationen för materielförsörjning bör vara responsiv och relativt snabbt kunna anpassa resursinsatserna till olika samarbeten och projekt. Den centrala stabsprocessen ska producera bra beslut samt definiera och lägga ut huvuduppdrag för verkställandet.</p>
<p>I aktivitetsområdet Studiesamverkan  används resurser till att styra studier, forskning och systemanalyser. Huvuduppdragen ska säkerställa strategiska kompetens- och kunskapstillgångar. Dessutom ska en kvalificerad kostnadsbedömning samt risk- och osäkerhetsvärdering av olika systemutvecklingsspår mot framtida försvarssystemlösningar kunna inhämtas.</p>
<p>I aktivitetsområdet Materieluppdrag  används resurser till att styra materielinvesteringar genom huvuduppdrag för Projektdesign och för Materielprojekt.</p>
<p>I aktivitetsområdet Teknisk order  används resurserna till att styra vem som ska disponera materielen och hur den ska hanteras. I detta ligger hela den centrala styrningen av förrådshållning, handhavande, drift och underhåll samt slutligen insamling för avveckling av materielen. Inom detta aktivitetsområde företräds statens ägaransvar och den högsta nivån för det tekniska systemansvaret.</p>
<p>I alla tre aktivitetsområdena ingår planerings- och avvägningsmoment för materielförsörjningen. Vi har gjort antagandet att detta sker via en långsiktig försvarsmaktsinriktning (FMI) och en försvarsmaktens utvecklingsplan (FMUP). I modellen förknippar vi FMUP med medellång sikt. FMUP har ett innehåll av objektramar på olika nivåer för olika behov av materiell förmåga. Kravbilden för en objektram är uttryckt med hjälp av målsättningsdokumenten för de funktioner som den önskade materiella förmågan ska stödja. I dessa är krav och önskemål graderade så att objektramar på olika ekonomisk nivå kan knytas till en viss kombination. FMUP uttrycker på så sätt en handlingsfrihet i materielförsörjningen. Materielinvesteringsbeslut gäller objektramar för en på detta sätt definierad materiell förmåga. Vi har inte haft behov av att närmare definiera rollerna för de funktionsansvariga och de tekniskt systemansvariga i den centrala stabsprocessen. Vi förutsätter dock att det samlade budgetansvaret för materielförsörjningen måste vila på dessas underlag.</p>
<h2>1.2.2 Materielfördelning</h2>
<p>Modellen ansätter en uppdragsstyrd logistikorganisation för att genomföra huvuduppdrag för Materielfördelning. Underlag för tekniska förskrifter, instruktioner m.m. tas dock fram inom huvuduppdragen för Materielprojekt. Från logistikorganisationen efterfrågar Försvarsmaktens förband de tjänster, reservmateriel, förbrukningsförnödenheter samt drivmedel de behöver för sin verksamhet och för det vårdansvar som uttrycks i tekniska order för disponerad materiel. Dessa resurser betraktas som materielproduktion och ingår således inte i modellens materielstabsfunktion. För processen Materielfördelning har vi för enkelhets skull valt ett enda aktivitetsområde.</p>
<p>I aktivitetsområdet Logistik  används resurserna för att verkställa huvuduppdrag för materielfördelning. Ingående uppdrag gäller ledning av förändringar i förrådshållning, handhavande, drift och underhåll samt även insamling för avveckling av materiel. För planering av dessa aktiviteter inhämtas och analyseras drift- och användningserfarenheter från förbanden, som har att redovisa dessa i materielrapporter. Analys av brister samt synteser av förbättringsförslag ger underlag för den centrala stabsprocessens beslut om åtgärder. Uppdragen gäller även utveckling och finslipning av logistiklösningar under valideringsskedet och det inledande användningsskedet på förband.</p>
<p>Försvarsmaktens logistikenhet (FMLOG) utför inom ramen för gällande föreskrifter en självständig, internt efterfrågestyrd försörjning med förbrukningsförnödenheter och logistiktjänster till Försvarsmaktens förband. En process för ett enkelt internt beställningsförfarande bör finnas för denna materiel och dessa tjänster. Materielstabsfunktionen är i vår modell en motsvarande kund för hantering, drift och underhåll av den materiel som inte disponerats till förbandsverksamheten. Stödprocessen Materielfördelning har därför en motsvarande beställningsförmåga i modellen.</p>
<h2>1.2.3 Inriktad forskning</h2>
<p>Forskning och teknikutveckling av betydelse för materielförsörjningen styrs till omfattning och inriktning genom huvuduppdrag. Utförande instanser använder etablerade arbetsformer inom respektive forskningsområden, samt redovisar dessutom resultat till den centrala stabsprocessen i de former som definieras i uppdragen.</p>
<p>I aktivitetsområdet Förmågedriven kunskapstillväxt  gäller inriktningen hur människor och materiel kan fungera tillsammans. Syftet är att förstå och kunna utveckla samspelet mellan manuella och maskinella metoder i de önskade operativa funktionerna. Förväntade resultatet är att finna och kunna optimera de materielfunktioner som är kritiska för att stödja den operativa förmågan på bästa sätt.</p>
<p>I aktivitetsområdet Teknikdriven kunskapstillväxt  gäller inriktningen hur komponenter i materielsystem kan konstrueras och utformas för att tillsammans prestera en önskad materiell förmåga. Syftet är att förstå nya vetenskapliga rön och tekniska verkningssätt. Förväntade resultatet är att finna och kunna optimera de komponentegenskaper som är kritiska i ett materielsystem, samt att kunna utveckla beställarkrav för en forskningsbaserad nykonstruktion i kombination med allmänt tillgängliga konstruktioner.</p>
<p>I aktivitetsområdet Prioritering  gäller inriktningen hur forsknings- och teknikutvecklingprogram bör moduleras över tiden för att öka sannolikheten att resultat kommer fram så att de passar in i Försvarsmaktens utveckling. Försvarsmaktens operativa studier är beroende av ”spelkort” som beskriver en möjlig materiell förmåga grundat på forskningens resultat. Syftet är att säkerställa en avtappning av viktiga indata till dessa studier. Förväntat resultat är användbara ”spelkort” med varierande detaljeringsgrad. I ökad utsträckning innebär detta numera en programvarubaserad modell med anpassning till den modulerings- och simuleringsmiljö som används för att pröva effekten av varierade operativa förhållanden. I det internationella materielsamarbetet förutsätts länderna harmonisera sina krav på detta sätt.</p>
<p>I aktivitetsområdet Urval  gäller inriktningen hur en värdering av framkomna resultat ska ske med hänsyn till andra processers behov i materielstabsfunktionen. Syftet är att åstadkomma tekniköverföring från forskningsmiljöerna till de andra processerna. Förväntade resultat är dels översiktliga underlag för den centrala stabsprocessen, dels att tekniköverföringen kommer till stånd genom att forskningskompetenser involveras i de andra processerna. De som leder uppdrag i dessa styr tekniköverföringen till rätt mottagare i materielproduktionen.</p>
<h2>1.2.4 Systemanalys</h2>
<p>Handlingsfrihet och leveranssäkerhet kräver resursinsatser i ett föregående skede för omvärldsanalys och utredning av olika möjligheter. Processen Systemanalys kan sägas vara beredningsprocessen för tidiga vägval i materielförsörjningen. Den utgör också en resurstillgång för regeringskansliets strategiutveckling, bl.a. för nyttjandet av industriella resurser i landet och inriktning av det internationella materielsamarbetet.</p>
<p>I aktivitetsområdet Teknisk systemutveckling  utarbetas flera alternativa koncept för hur kritiska delar av den materiella förmågan ska kunna realiseras. Utvalda resultat ur forskningen bearbetas för en fördjupad prövning tillsammans med erfarenheter från användningen av befintliga system och de erfarenheter som görs i pågående materielprojekt. Utveckling och principdemonstration av nya tekniska lösningar genomförs med flerfaldiga syften. Förutom en mera detaljerad teknikkunskap kan en demonstrationsverksamhet syfta till att skapa förutsättningar för ett djupare materielsamarbete.</p>
<p>I aktivitetsområdet Systemutvecklingsspår  stödjer materielstaben utarbetandet av funktionsmålsättningar, vad gäller den materiella förmågan. Resurserna används till att utreda och dokumentera vilka egenskaper som ska utgöra absoluta krav respektive målsättningskrav eller önskemål för den materiella förmågan. I det europeiska samarbetet byggs det upp en kravdatabas som ska användas gemensamt i studier och definition av operativa krav på försvarsmateriel. Medverkan i detta, och i tidiga studier för kravharmonisering med tänkbara samarbetsländer, stöds med resurser i detta aktivitetsområde.</p>
<p>I aktivitetsområdet Funktionsdefinition  används resurser för att systematiskt beskriva sambanden mellan operativ och materiell förmåga med flera materielsystem integrerade. Ett systemutvecklingskoncept kan omfatta en materiell förmåga för att stödja ett flertal operativa förmågeområden. Det innebär att huvudkraven i framtida systemspecifikationer utarbetas tidigt och med ett antal alternativa ambitionsnivåer som läggs in i FMUP. Syftet med detta förberedande specifikationsarbete är att den centrala stabsprocessen ska ha ett tillräckligt underlag för att kunna agera snabbt, vare sig det gäller ett uppkommet tillfälle att gå in i ett fördelaktigt materielsamarbete eller att i en hastigt förändrad säkerhetspolitisk situation vidta anpassningsåtgärder. Ett annat syfte är att kunna realisera ett nätverksförsvar. Modellerings-, systemerings- och simuleringsverktyg används för att ordna en total systemstruktur, vilken läggs till grund för de gränssnittskrav som måste standardiseras och anges som villkor i huvuduppdragen för processerna Projektdesign och Materielprojekt.</p>
<p>I aktivitetsområdet Riskanalys  används resurser för att stödja planering och målstyrning i FMUP. Tillgängliga kostnadsuppskattningar i spelkortsunderlag plus de som framkommer inom området Teknisk systemutveckling bearbetas vidare. De kombineras med prisinformationer från marknaden för den standardmateriel som behövs. Kostnader kan också predikteras generellt utifrån komplexitetsgrad och vissa nyckelkrav på miljötålighet, tillåten vikt och volym m.m. Vid behov läggs förstudier ut på tänkbara systemleverantörer för att inhämta en mer detaljerad kostnadsinformation. Inför större investeringsbeslut i den centrala stabsprocessen analyseras även de tekniska och tidsmässiga riskerna ytterligare.</p>
<p>Till grund för dessa arbeten bedrivs en kontinuerlig omvärldsdanalys med inriktning på industrikapacitet i landet och i samarbetsländer. I detta aktivitetsområde ingår också en utveckling av de affärsmässiga leverantörsrelationerna och principutformningen vid nya kontraktsformer, liksom specifika utredningar och underlag för regeringskansliets behov.</p>
<h2>1.2.5 Projektdesign</h2>
<p>I processen för projektdesign används resurser för att stödja det tekniska systemansvaret med utredningar av möjligheter att fortsatt vidmakthålla befintliga materielsystem eller att ersätta med nya lösningar för den materiella förmågan. Syftet är att förse den centrala stabsprocessen med projektförslag som svarar mot de förmågebehov som definieras av objektramar i FMUP. Det kan vara flera och annorlunda projektförslag för olika leverantörsval och olika ekonomiska ambitionsnivåer. Huvuduppdragen styr också åtgärder för att skapa förutsättningar för projekt, t.ex. deltagande i internationella kontaktgrupper.</p>
<p>I aktivitetsområdet Materielegenskaper  används resurser för att utarbeta tekniska specifikationer samt verksamhetsprogram för produkterna i ett projektförslag. Dessa reglerar viktiga aktiviteter för att utveckla nya och anpassa befintliga produkter i samarbete mellan parterna i projektet. Det definierar också provningsaktiviteter hos leverantörer och hos slutanvändaren. Gränsytedefinitioner upprättas, så att konstruktions- och samfunktionsansvar blir tydligt.</p>
<p>I aktivitetsområdet Systemlösning  används resurser för att definiera hur integration ska ske med befintliga och parallellt anskaffade materielsystem. En preliminär systemspecifikation utarbetas. Utveckling och analys av flera systemlösningar kan förekomma när projektförslag för ett och samma förmågebehov, men på olika ambitionsnivåer, tas fram. Det kan också vara aktuellt att ha flera ansatser till systemlösning som grund för en dialog med systemleverantörer om hur omfattande ett leverantörsåtagande kan göras.</p>
<p>I aktivitetsområdet Riskreduktion  används resurser för att leda projektstudier och vid behov genomföra demonstrationsprojekt för kritiska funktioner och konstruktioner i de projektförslag som tas fram.</p>
<p>I aktivitetsområdet Projektdefinition  används resurserna för att bereda komplett projektdokumentation till grund för den centrala stabsprocessens beslut om materielprojekt. I området ingår att i förekommande fall leda och följa upp beställda projektdefinitionsarbeten vid industrin .</p>
<h2>1.2.6 Materielprojekt</h2>
<p>I processen Materielprojekt används resurser till alla slags aktiviteter som följer av ett investeringsbeslut och huvuduppdrag för en ändrad materiell förmåga.</p>
<p>I aktivitetsområdena  Tillförsel, Modifiering och Avveckling anskaffas materiel och materielanknutna tjänster genom beställningar för materielproduktion. Processen stödjer samverkansformer med leverantörerna för styrning och övervakning av hur produkterna ska produceras och hur det ska påvisas att de har rätt egenskaper och kvalitet.</p>
<p>Inom området Åtgärder i stödsystem  ingår följdaktiviteter såsom att ta fram underlag för tekniska order om ändringar i drift och underhåll, styra införandet av modifieringar m.m. I detta område ingår också aktiviteter för huvuduppdrag om utveckling av stödsystemen i sig, liksom analyser av driftdata och funktionsfel samt andra tekniska utredningar för att stödja driften av materielsystemen.</p>
<h2>1.3 Materielproduktionen</h2>
<p>Vi har inte funnit behov av en detaljerad processkartläggning av sådana delar av materielprocessen som kan utföras under konkurrensutsatta förhållanden. Vi förutsätter också att övriga utförare, de som i praktiken har en monopolsituation, kan anlitas med sådan insynsrätt att sunda affärer kan åstadkommas. Det senare innebär att en förhandlingsprocess måste vara överenskommen i huvudavtal eller i den enskilda beställningen, så att priskontroll mot verklig produktkostnad kan etableras. Insyn och en process förutsätts också finnas för att följa upp och föra en dialog om företagens process- och kompetensutveckling inom områden som är viktiga för materielförsörjningen.</p>
<p>Länken mellan materielstabsfunktionens processer och materielproduktionen är kommersiella avtal enligt de förutsättningar i lagar och förordningar som gäller. Materielstabsfunktionen har den affärsförmåga som behövs enligt ovan. Kvalificerade affärskompetenser disponeras i alla dess fem stödprocesser.</p>
<p>Utförare av materielproduktion inom statens myndigheter, bl.a. FMLOG förutsätts utnyttjas med likvärdiga villkor som gäller i näringslivet. Oavsett om beställning sker internt eller mellan myndigheterna förutsätts materielstabsfunktionen tillämpa ett upphandlingsförfarande vid investeringar, modifieringar och avvecklingar av materielsystem samt vid större stödsystemåtgärder. Det innebär att dessa utförare av materielproduktion motsvarar industriella företag för samma typ av produkter.</p>
<h2>Översikt av Materielverkets organsiation på lägre enhetsnivåer Resurser för den centrala ledningen Ledningsstab</h2>
<p>Stabstöd (5)</p>
<h2>Ekonomi och verksamhetsstyrning</h2>
<p>Utveckling (6)</p>
<p>Controller (7) Finans (12)</p>
<p>Fakturagranskning (21)</p>
<h2>Centrum för personalutveckling (36) Informationsförsörjning</h2>
<p>Informationsförsörjningssystem (12) Informationsförsörjningsteknik (7) Informationsförsörjningsproduktion (24)</p>
<h2>Service</h2>
<p>Löne- och reseadministration (23) Kansli (35)</p>
<p>Lokalservice (16) Kompetenscentrum närstöd (32)</p>
<h2>Stab Juridik</h2>
<p>Juridik (5)</p>
<p>Säkerhetsskydd (10)</p>
<p>Central Utland (4)</p>
<p>Patent (8)</p>
<h2>Affärsledning</h2>
<p>(ungefärlig resursanvändning) Ledning och gemensamt stöd (5) Kontrakt, huvudavtal, utveckling (5) Mark (15)</p>
<p>Sjö (10)</p>
<p>Flyg (10)</p>
<p>Lednings- och stödsystem (15)</p>
<h2>Systemledning</h2>
<h2>Stabstöd</h2>
<p>Administrativa enheten(5) Controller (3)</p>
<p>Strategisk Affärsutveckling (4)</p>
<p>Teknikförsörjningsledare (1)</p>
<h2>Planeringsenhet för kunduppdrag</h2>
<p>Produktionsberedning (6)</p>
<p>Produktionsplanering (19)</p>
<p>Produktionsekonomi (7) Materielenhet  (tekniska systemchefer) Markstridssystem (3)</p>
<p>Sjöstridssystem (3)</p>
<p>Flygstridssystem (2)</p>
<p>Ledningssystem (3)</p>
<p>Generella drift- och underhållssystem (1)</p>
<h2>Analysenhet</h2>
<p>Teknisk underrättelsetjänst (13)</p>
<h2>Funktionsenhet</h2>
<p>Funktionsdefinitioner (12)</p>
<p>Informationsarkitektur (8) Systemarkitektur (4)</p>
<h2>Logistikenhet</h2>
<p>Driftsäkerhet (3)</p>
<p>Generiska drift- och underhållssystem (5) Internationell systemlogistik (3)</p>
<h2>Resurser för produktionsledning, VoV och Tekniskt kompetenscentrum Produktionsledningen</h2>
<h2>Stabstöd (17) Projektcentrum</h2>
<p>Produktionsledare Amf (1) Produktionsledare Fordon (1) Produktionsledare Gemensam materiel (2) Produktionsledare Telekom (1) Produktionsledare Ubåt o UV(2) Produktionsledare Vapen (1) Produktionsledare Ytfartyg (1) Produktionsgrupperna</p>
<p>Markbaserade system (31) Sjöbaserade system (28) Flygsystem (22) Ledningssystem (17) Teknikutveckling (4)</p>
<p>Drift- och underhållssystem (12)</p>
<h2>Kompetenscentrum Projektstyrning</h2>
<p>Enheten för projektcontrollers (20) Enheten för projektekonomer (24) Enheten för projektadministratörer (24)</p>
<h2>Verifierings- och Valideringscentrum</h2>
<h2>Lednings- och verksamhetsstöd</h2>
<p>Ekonomienhet (6) Serviceenhet Linköping (23) Serviceenhet Karlsborg (24) Serviceenhet Vidsel (12)</p>
<h2>Marknads- och kvalitetsenheten (20) Produktionsledningsenheten</h2>
<p>VoV Markstridssystem (15)</p>
<p>VoV Luftstridssystem (44)</p>
<p>VoV Sjöstridssystem (1)</p>
<p>VoV Robotsystem (10)</p>
<p>VoV Ledningssystem (3)</p>
<p>Provflygförarenhet (9)</p>
<h2>Resursledningsenheten</h2>
<p>Mätteknikenhet (30)</p>
<p>Lednings- och inmätningssystem (69) Flygteknikenhet (90)</p>
<p>Vapen och ammunitionsenhet (31) Fordonsenhet (5) Provplatssupport (40) Flygfysiologiskt laboratorium (9) Marinteknikenhet (22)</p>
<h2>Tekniskt Kompetenscentrum</h2>
<h2>Ledning och resurshantering (15) Kompetenscentrum Systemsamordning</h2>
<p>Systemsamordning Modell & Sim (10) Systemsamordning Mark (15) Systemsamordning Sjö (20) Systemsamordning Luft (15) Systemsamordning Ledningssystem (20)</p>
<p>Taktiska Sensorsystem (35) Telekrig och Radarsystem (35) Taktiska Telekom.system (40) Signalmiljö (20)</p>
<h2>Kompetenscentrum Ledningsstöd</h2>
<p>Teknisk Systemförvaltning (10)</p>
<h2>Kompetenscentrum Vapen</h2>
<p>Fartygsburna Vapen (15) Ammunition & Minteknik Vapen (20) Markbaserade Vapen (20) Eldrörsamm. & Pyroteknik Vapen (15) Flygrobot & Systemteknik (15)</p>
<h2>Kompetenscentrum Farkost</h2>
<p>Markfarkoster Stridsfordonsteknik (20)</p>
<p>Fältarbets- & Hjulfordonsteknik (25) Sjöfarkoster</p>
<p>Ytfartygsteknik (20) Ubåtsteknik (15)</p>
<p>Luftfarkoster Avionikintegration (25) Grundflygplansteknik (25)</p>
<h2>Kompetenscentrum Skydd</h2>
<p>Basteknik (20)</p>
<p>Skyddsteknik (15)</p>
<p>Intendenturteknik (10)</p>
<p>Kvalitetsmetoder (40)</p>
<h2>Kompetenscentrum ILS</h2>
<p>ILS Underhållsberedning</p>
<p>Uhber Marksystem (20)</p>
<p>Uhber Sjösystem & DU (25)</p>
<p>Uhber Flygsystem (30)</p>
<p>Uhber Ledningssystem (25)</p>
<p>Uhber Försörjningsberedn. (5)</p>
<p>ILS Driftstöd/Avveckling (60)</p>
<p>ILS Teknikinformation (35)</p>
