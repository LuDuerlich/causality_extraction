<h1>Sammanfattning</h1>
<h2></h2>
<p>För att återgå till de inledande frågorna – vilka är det som väljer vad som ska skyddas och vårdas? De sporadiska sammanfattningarna av fyra fall landet runt visar på att de avgörande besluten sällan tas av "sektorn" – Gävlefängelset är undantaget. Kommunerna har i princip ensamrätt på samhällsplanering. Kulturmiljövårdens speciallagstiftning, och de redskap som staten har för att driva igenom ett bevarande av byggnader och miljöer som anses omistliga i ett riksperspektiv, räcker uppenbarligen sällan till. Frågan är också om detta är något eftersträvansvärt? Ska ansvaret för kulturarvets bevarande ligga på staten, eller ska det åvila fastighetsägarna och kommunerna? Engagemanget för kulturmiljön är stort bland allmänheten. Föreningar och sällskap bildas med syfte att rädda och utveckla kulturminnen, både i hotsituationer och i "vardagen". Kanske är kulturminneslagens portalparagraf trots allt en beskrivning av en del av en rådande verklighet? Även om inte "alla" är med och tar ansvar är det faktiskt tillräckligt många som gör det för att kulturarvet åtminstone delvis ska vara säkerställt – oavsett om det är staten eller kommunen som ska bära det största ansvaret.</p>
<h2>Karin Gustavsson</h2>
<p>är arkeolog och etnolog, stadsantikvarie i Helsingborg, har tidigare publicerat artiklar och uppsatser med Helsingborgsanknytning. Hon deltog under år 2001 i projektet ”Kulturarvet i praktiken”.</p>
<h2>Industriminnen på den internationella arenan</h2>
<p>Marie Nisser</p>
<h2>Ett trettioårigt perspektiv</h2>
<p>Det är inte mer än trettio år sedan industriarvsfrågorna började föras upp på dagordningen i den allmänna kulturmiljövårdsdebatten i ett fåtal länder. I andra länder dröjde det ännu längre innan industriarvet vann status som en del av kulturarvet. I vissa fall skedde det först under 1980- och 1990-talen.</p>
<p>På den internationella arenan möttes ett antal museimän, kulturmiljövårdare och forskare för första gången i samband med The International Congress of Industrial Monuments som ägde rum i Ironbridge månadsskiftet maj-juni 1973.</p>
<p>Ordet kongress var i svenska öron ett väl pretentiöst ord för det fyrtiotal deltagare från 17 länder utanför England som hade hörsammat inbjudan. Men evenemanget var betydelsefullt. Det har betraktats som inledningen till det internationella samarbetet på industriminnesvårdens område. Det fanns en entusiasm och upptäckarglädje i de diskussioner som ägde rum och alla hade känslan av att beträda nya stigar inom det kulturhistoriska fältet.</p>
<h2>Ironbridge Gorge Museum</h2>
<p>Platsen för konferensen var Ironbridge Gorge Museum som under sin dynamiske direktör, Neil Cossons, utvecklats till ett av de mest framgångsrika friluftsmuseerna i landet. Den internationella sammankomsten var naturligtvis ett led i en brett syftande marknadsföring och i en ambition att också göra museet känt utanför landets gränser. Det målet uppnåddes också på sikt. Det internationella erfarenhetsutbytet och samarbetet blev ett medel att påverka den inhemska debatten om industriarvsfrågorna.</p>
<p>En betydande del av konferensen ägnades åt studiebesök i de många industrianläggningar som var en del av museet men också åt exkursioner till industriminnen främst i landskapet Shropshire.</p>
<p>Ironbridge Gorge Museum kom att stå som förebild för många industrimuseer som byggdes upp i Europa och USA under de närmast följande åren. Det var inte enbart museet i sig med alla sina olika industribyggnader och anläggningar som väckte uppmärksamhet utan även nya metoder för marknadsföring, information och utställningsverksamhet. I annonser och turistbroschyrer fördes museet fram som den plats ”where the Industrial Revolution was born”.</p>
<p>Idag tillhör Ironbridge Gorge Museum de av den första generationens industrimuseer som har svårt att leva upp till sitt rykte. Inte många år efter det att Neil Cossons hade lämnat museet för att bli direktör för National Maritime Museum i Greenwich och något senare för The National Museum of Science and Technology i London började tillbakagången. Successivt avvecklades verksamheter som hade bidragit till att göra museet till ett centrum för industriturism och utbildning på industriminnesvårdens område.</p>
<p>Här fanns under några år Institute of Industrial Archaeology, den första institution inom ämnesområdet, som i samverkan med University of Birmingham utbildade museimän, kulturmiljövårdare och kommunala tjänstemän. Rekryteringen av elever skedde både nationellt och internationellt. Förändringar inom lärarkåren innebar emellertid att den ursprungliga målsättningen förändrades. Fokus flyttade från industriarkeologi till ”management studies”.</p>
<h2>Ett ämnesområde etableras i Britannien – Industrial</h2>
<h2>Archaeology</h2>
<p>Verksamheten i Britannien gick vid denna tid under beteckningen ”Industrial Archaeology” och gör det än idag. Där hade Michael Rix, vid Birminghams universitets Extra Mural Department redan i The Amateur Historian 1955 hävdat att det industriella arvet var lika viktigt som varje annan form av mänsklig aktivitet. Ångmaskiner, lokomotiv, de första järnkonstruktionerna i byggnader, de tidiga akvedukterna och broarna av gjutjärn, järnvägar och mycket annat representerade tillsammans med fabriker och arbetarbostäder enligt Rix ett fascinerande sammanflätat studieområde där de flesta tidsperioder var okända för den breda allmänheten.</p>
<p>Rix’ uttalande från år 1955 återkommer ofta i de brittiska historikerna över ämnesområdets etablering och framväxt i landet. För svensk del vill vi hävda att intresset i vårt land för industriarvet går längre tillbaka än så. Redan kring sekelskiftet 1900 såg vi de första ansatserna till ett omhändertagande av industrimiljöer framförallt på bergshanteringens område. Andemeningen i Torsten Althins uttalande 1932 hade samma innebörd som den Michael Rix framförde tjugo år senare:</p>
<p>Vi skydda våra konstverk, våra allmogebyggnader, våra kulturhistoriska byggnader i städerna, naturminnesmärken, olika djur- och växtarter, som hålla på att dö ut, etc. Borde vi icke då också slå vakt kring de minnen, vi äga från forna tiders tekniska och industriella arbete, som för vårt lands utveckling varit av så fundamental betydelse?”</p>
<p>Sedan 1930-talets början har emellertid mycket hänt på industriarvsområdet i Sverige. Vi har flyttat oss från en elitistiskt orienterad industriminnesvård till en bred förankring kring vårt industriarv. Vi har ökat våra ambitioner från att vårda industriminnen till att omfatta hela miljöer i städer och landskap. Vi har tagit steget från att se byggnaderna och miljöerna som det primära till att söka teckna bilden eller bilderna av industrisamhällets kulturarv ur ett helhetsperspektiv. Vi söker nu inte längre en enda berättelse utan flera där människorna i industrisamhället och deras berättelser och upplevelser blivit lika viktiga – om inte viktigare – än byggnader och landskap.</p>
<p>Konferensen i Ironbridge 1973 hade föregåtts av flera nationella konferenser där det också snart utkristalliserades ett motsatsförhållande mellan akademiker och amatörer. Diskussionerna kom då ofta att handla om vem som hade rätten att sätta agendan för industriarkeologin. ”Who owns Industrial Archaeology” frågade Kenneth Hudson, den som mer än någon annan bidragit till att popularisera Industrial Archaeology både i sitt eget land och internationellt. Mer än en gång förde han fram sitt budskap:</p>
<p>Ett led i den dokumentation av industri- och transportanläggningar av historiskt intresse som startade i början av 1960-talet var National Record of Industrial Monuments (NRIM) som byggde på frivilliga insatser av fältarbetare. Deras uppgift var att leta upp intressanta industrihistoriska miljöer och katalogisera och beskriva dem i ett kortregister. På så sätt registrerades bortåt 8 000 anläggningar innan den mer professionellt etablerade institutionen National Monuments Record tog över verksamheten 1981. En slutsats av denna verksamhet var emellertid att de registrerade uppgifterna var ofullständiga och inte helt tillförlitliga. Men ansträngningarna att få igång en verksamhet på frivillig grund bidrog ändå till att väcka intresse för industriarvet. Också i andra länder gjordes liknande försök att få igång en dokumentation av industrimiljöer baserad på frivillighetens grund. I Sverige togs ett likartat initiativ 1968 men resultaten av denna aktion var nedslående. Kampanjen kom till stånd för tidigt. Det skulle dröja ännu ett antal år innan intresset för industrisamhällets kulturarv fick en bredare förankring.</p>
<p>Efter hand och i början av 1970-talet tycks de två grupperna ändå ha funnit var sin nisch. Amatörerna koncentrerade sig på fältarbeten och lokala bevarandeinsatser. Akademikerna såg sig som uttolkare av de stora, övergripande perspektiven i industrialiseringsprocessen och som industriminnesforskare med kompetens att hantera ett dittills obeaktat källmaterial av samma dignitet som de skriftliga källorna, nämligen de fysiska miljöerna och artefakterna.</p>
<p>Det fanns emellertid också två olika perspektiv i uttolkningen av industriarvet som kom till uttryck i den brittiska industriarkeologin. Den ena huvudlinjens företrädare såg kunskapen om teknik och industri förmedlad genom föremålen som det primära, men också visualiserad i byggnader, miljöer och landskap som inte tidigare hade betraktats som arkitektur eller kultur. Industrial Architecture  av John Winter var blott en av de många publikationer som i kraft av vältagna foton öppnade mångas ögon för industriarkitekturens estetiska kvaliteter. Denna typ av publikationer skulle så småningom bli en egen genre i många länder. Industrifotografer som det tyska paret Hilla och Bernhard Becher dokumenterade industrianläggningar på väg att försvinna. Det var suveränt tagna foton men kliniskt rena från sammanhang och utan varje uns av socialt patos.</p>
<p>Den andra linjens förespråkare framhöll den sociala dimensionen i arbetsmiljöernas historia och till dem hörde Kenneth Hudson:</p>
<h2>Det internationella samarbetet konsolideras</h2>
<p>Konferensen i Ironbridge blev upptakten till ett fortsatt samarbete på industriminnesvårdens område. Redan två år senare var Bergbaumuseum i Bochum värd för den andra internationella konferensen om industriminnesvården. Ett internationellt sammansatt ”Kuratorium” hade deltagit i förberedelserna och redan under de diskussioner som då fördes, väcktes förslag om en internationell organisation på industriminnesvårdens område.</p>
<p>TICCIM – The International Committee for the Conservation of Industrial Monuments bildades 1978 då den tredje konferensen hölls i Grangärde i Sverige. Det var på förslag att knyta denna kommitté som underkommitté inom ICOMOS men motståndet var för starkt. Industriarkeologerna betraktade sig som en grupp av sanna entusiaster och ville se ett direkt internationellt utbyte med varandra. En etablerad institution som ICOMOS sade man sig skulle innebära att ”byråkraterna” fick företräde att delta i de internationella sammankomsterna inte eldsjälarna inom industriminnesvårdens område.</p>
<p>Senare har det framhållits att denna, den tredje internationella konferensen kom att bli en vändpunkt och en definitiv bekräftelse på det internationella samarbetets betydelse. Samtidigt breddades det industriarkeologiska fältet.</p>
<h2>Professionalisering och institutionalisering</h2>
<p>Om det internationella samarbetet var en väg att vinna status och legitimitet för det nya ämnesområdet var de nationella sammanslutningarna en annan. I England bildades Society for Industrial Archaeology och i USA grundades The Association for Industrial Archaeology. Båda föreningarna började snart också utge tidskrifter.</p>
<p>Beteckningarna Industrial Archaeology och Industrial Monuments markerade den något snäva inriktning med stark knytning till artefakter, som ämnesområdet hade i många länder. Denna begränsning hade ändå många positiva drag. Efterhand utvecklades en yrkesskicklighet och kompetens att dokumentera industrianläggningar som är värdefull ur metodisk synpunkt.</p>
<p>Det var också nu som stegen togs mot en professionalisering och institutionalisering. Till skillnad från teknikhistorikerna som sökte sig till en akademisk miljö med vetenskapliga förtecken, knöt industriminnesvårdarna i första hand an till museernas och kulturmiljövårdens institutioner. Eftersom byggnader, miljöer och landskap var deras främsta intresse föll det sig också naturligt att anknyta till de institutioner där målsättningen att dokumentera och bevara industriarvet var det primära. Metoderna sågs som viktigare än teorierna. Först 1992 inrättades den första professuren i ämnet av HumanistisktSamhällsvetenskapliga forskningsrådet (HSFR) och Sverige blev således först med att etablera Industriminnesforskning som ett akademiskt ämnesområde.</p>
<p>Ingående studier genomfördes av den fysiska miljön och gradvis ökade kunskaperna om det industriella skedets arbetsmiljöer i konkret bemärkelse. Detta skedde inom ramen för institutioner som var eller blev väl etablerade. I Britannien var det National Monuments Survey och The Royal Commissions som svarade för den metodiska utvecklingen.</p>
<p>I USA byggde Historic American Engineering Record (HAER) upp en bas för dokumentation där ett av inslagen var de skickligt utförda ritningarna i form av uppmätningar och detaljstudier åtföljda av en beskrivande text med uppgifter ur arkiven. I Frankrike tog Inventaire General inom landets miljöministerium hand om en kvalificerad dokumentation av industriminnen. I Danmark gjordes en viktig insats genom Anders Jespersen och Nationalmuseets Mölleutvalg men dokumentationen gällde där endast kvarnar. Under några år bedrev också Arkitektskolen i Aarhus ett fint uppmätningsarbete av industrianläggningar som ett led i sin arkitektutbildning.</p>
<p>Under 1970-talet började emellertid industriarkeologernas arbetsfält att förändras och samtidigt omformulerades arbetsuppgifterna. I internationella sammanhang ersattes begreppet Industrial</p>
<p>Archaeology med Industrial Heritage och TICCIM blev istället TICCIH, the International Committee for the Conservation of the Industrial Heritage. Detta var en tydlig markering att ämnesområdet vidgats. Industriarkeologernas mer avgränsade arbetsfält med artefakter och byggnader ersattes av ett bredare verksamhetsområde där industrimiljöer och industrilandskap studerades utifrån ett mångvetenskapligt perspektiv och där inte bara det materiella utan också det immateriella arvet blev viktigt att dokumentera.</p>
<p>I mitten av 1970-talet riktades också uppmärksamheten mot arbetarkultur i vidare bemärkelse. Flera av artiklarna i konferensrapporten från Bochum 1975 förebådar de nya infallsvinklar som blivit alltmer aktuella. Samtidigt började också den nybyggnadsvåg som varit så markant i flera europeiska länder efter andra världskriget att mattas av. Återanvändning och ombyggnad av industrianläggningar vann allt större gehör. Uttjänta fabriker gavs ett nytt innehåll och övergivna industriområden fick ny användning. Samtidigt vidgades även tidsgränserna. Till en början var det de historiska sammanhangen som studerades. I Britannien var det framförallt den industriella revolutionens anläggningar som var föremål för intresse.</p>
<p>Bevarandeprojekt kom till stånd i en skala som man tidigare inte trodde var möjligt.</p>
<p>Till de verkligt stora anläggningarna, som blev föremål för bevarande hörde stålindustrins byggnader, flera stora hyttanläggningar i Tyskland, Ryssland, Frankrike och USA, ett flertal kraftstationer i USA och Europa och vidare textilfabriker, tegelbruk, gasverk, bryggerier, järnvägsstationer, varvsbyggnader för att nu nämna några exempel.</p>
<p>Efterhand handlade det inte längre enbart om enskilda anläggningar utan om större sammanhängande stadsområden och industrilandskap. Till dem hörde det ambitiösa projektet att bevara industrilandskapet i Noeverem, tegelindustrins centrum i Belgien. Hamnstäder som Liverpool, London och Köpenhamn var utsatta för stort förändringstryck. Varvsområden, dockor och hamnmagasin togs ur bruk och omfattande planer för nybyggnad eller återanvändning presenterades. Hamnarbetarnas forna arbetsplatser förändrades till bostadsområden för dem som kunde betala för lägenheter i attraktiva lägen. Textilstaden Lowell i USA presenterade på ett tidigt stadium ett program för vidmakthållande och förnyelse av hela stadskärnan med dess textilfabriker, kraftverk, kanalsystem och bostadshus. Staden fick också status av National Park. Därmed vändes också en negativ trend med hög arbetslöshet och nedlagda företag. Nya företag etablerade sig i Lowell och nytt folk flyttade in i de ombyggda textilfabrikerna, som blivit bostadshus.</p>
<p>Listan över de fullbordade och de ännu pågående projekten är numera lång. De övergivna och öde industriområdena i städernas centra började inte enbart att ses som en belastning utan också som en möjlighet. I stadsomvandlingarnas spår lyftes industriarvet fram som ett ankarfäste för det kollektiva minnet i form av byggnader och landskap som skulle minna om industrisamhällets glansdagar. Alltmer började man tala om industribyggnader som symboler för lokal och regional identitet. Aktionsgrupper i industristäderna fann gemenskap i sina strävanden att rädda nedlagda och rivningshotade fabriker och arbetsplatser. Bryggerier, väldiga industrikomplex, hamnar, kanaler, gruvor och arbetarbostäder började bli sevärdheter i en växande industriturism. Industrimiljöerna kunde förmedla kunskap om det förgångna. För lokala aktörer sågs de också som en möjlighet att utveckla en lönsam turism.</p>
<p>De stora, bevarade anläggningarna vittnar också om vitt skilda museala koncept. Här finns en spännvidd mellan ett genomtänkt bevarandeprogram och åtgärder som inte har mycket med den ursprungliga anläggningen att göra. Där finns alla former, alltifrån offentlighet och icke vinstgivande tillgänglighet till utspekulerad kommersialisering. Kvaliteten på restaureringsåtgärderna borde vara utslagsgivande för ett framgångsrikt projekt men också viljan och förmågan att visa den industriella anläggningens specifika innehåll.</p>
<p>De storskaliga byggnaderna och anläggningarna ställer problemen på sin spets när det gäller det framtida underhållet. Ändå tycks det inte som de betraktas som oöverkomliga. Det visar t.ex. insatserna för att rädda några riktigt stora hyttanläggningar i Tyskland – hyttan i Völklingen i Saarland som också förts upp på UNESCO:s världsarvslista och hyttan i DuisburgMeiderich i Westfalen. Bevarandeinsatser av ännu större komplexitet och svårighetsgrad möter man i industristäder och landskap, där ansträngningarna inriktas på att bevara helheter så långt det nu är möjligt.</p>
<p>Ett av de mest intressanta exemplen på landskapsvård och regional planering är det förnyelseprogram som genomförts i Ruhrområdet inom ramen för ett tioårigt projekt som inleddes 1986 ”Internationale Bauaustellung Emscher Park” Här handlar det om regionalplanering i stor skala. Området för projektet har en längd av 70 kilometer och det har varit ett av de hårdast industrialiserade och exploaterade områdena i Europa. Det har talats om</p>
<p>Ruhrområdet som en enda stor industriöken med steril och förorenad mark.</p>
<p>Gruv- och stålindustrin har format landskapet. Men avvecklingen av gruvorna och stålverken har pågått i tre decennier och satt sin prägel på människor, landskap och bebyggelse. Arbetslösheten har varit hög. Gruvorna har stängts och stålverken övergivits. Det är dessa problem man försökt åtgärda genom att förverkliga ett program för en genomgripande strukturförändring med syfte att skapa nya livsbetingelser för människorna i regionen och att åstadkomma nya former för arbete och produktion.</p>
<p>Bergshanteringen och stålindustrin kommer bara att utgöra en del i den industriella strukturen i den framtida Emscherregionen, där högteknologisk verksamhet och vetenskapligt kvalificerad och forskningsinriktad industri skall spela en alltmer framträdande roll. Ett av målen är att återställa mark, bevara industribyggnader och äldre bostadsområden, men också att riva och bygga nytt där ett bevarande inte längre är möjligt.</p>
<p>Projektet är nu avslutat. 83 stora industribyggnader och bostadsområden har restaurerats. Parkanläggningar och nya grönområden har invigts och öppnats för allmänheten. Äldre bostadsområden har moderniserats och stora nybyggnadsföretag har förverkligats.</p>
<p>Internationale Bauaustellung Emscher Park har inte blott lyckats igångsätta och genomföra ett stort antal projekt. Genom att gripa tag i en hel region och dess problem och möjligheter har de projektansvariga skapat förutsättningar för att slå vakt om Ruhrområdets industrihistoriska arv och låta det bli symbolen för en ny framtid.</p>
<p>En lång rad gamla industriområden och städer i Östeuropa står idag inför stora förändringar av samma slag som Ruhrområdet. Förnyelsearbetet kommer att ta lång tid och det blir inte helt lätt att ömsa skal i städer som Tallinn i Estland, Riga eller Liepaja i Lettland, Klaipeda i Litauen eller i några av industristäderna i det forna Sovjet. Det finns erfarenheter att bygga vidare på från väst, men hur långt räcker det när ekonomin sviktar, förfallet breder ut sig och arbetslösheten leder till svåra sociala problem?</p>
<h2>Nya perspektiv och värderingar</h2>
<p>Trettio år är en kort period, men det har varit en period präglad av en dramatisk omvandling, Vi har tagit steget från det klassiska industrisamhället in i IT-åldern.</p>
<p>På den internationella arenan har synen på industrisamhällets kulturarv förändrats – från tidigindustriella byggnader och miljöer till industrialismens städer och industrilandskap, från det materiella industriarvet i fokus till det immateriella. De stora och svåra frågorna handlar ändå till sist om hur vi skall hantera allt det vi bär med oss från industrialismens århundrade in i en ny tid.</p>
<h2>Marie Nisser</h2>
<p>är sedan 1992 professor i industriminnesforskning vid KTH. Främst har hon ägnat sig åt den svenska järn- och stålindustrin men även massa- och pappersindustrin. Hon har varit internationellt verksam och var 1986-90 ordförande för The International Committee for the Industrial Heritage.</p>
<h2>Reservation och särskilt yttrande Reservation lämnad av Kristian Berg</h2>
<p>Jag har i flera fall avvikande uppfattning mot de förslag som delegationens majoritet avger. Jag vill i det följande kommentera de viktigaste grunderna för denna uppfattning utan att fördjupa mig i de enskilda förslagen.</p>
<p>I direktiven till delegationens arbete fastläggs en arbetsinriktning som i huvudsak handlar om att stimulera intresset för industrisamhällets kulturarv, att genomföra satsningar som främjar vad som måste betraktas som en breddad syn på kulturarvsfrågornas samhälleliga betydelse. Det är en viktig och angelägen uppgift. I delegationens arbete kom naturligt en viktig och betydande del att handla om beredning av ansökningar. Koncentrationen och fokus har legat på att sprida kunskap om och delaktighet i vad delegationen definierat som de viktigaste faktorerna i ett mer demokratiskt kulturarv.</p>
<p>Jag delar delegationens uppfattning att detta arbete troligen varit både betydelsefullt och framgångsrikt. Dessvärre har inte uppföljning och utvärdering av initierade projekt och verksamheter varit möjligt i en sådan utsträckning att något riktigt säkert kan sägas om detta. De kvalitativa resultaten saknas t.ex. helt i föreliggande betänkande. Det är ett avgörande argument för att inte dra för långtgående slutsatser om vad som behöver göras i framtiden. Därmed finner jag delegationens förslag om en fortsatt satsning vila på alltför lösa grunder.</p>
<p>Därtill kommer det faktum att flera av de viktigaste områden som delegationen själv anger vara motiv för fortsatta insatser var prioriterade redan i direktiven. Det vore väl motiverat att mot bakgrund av tre års verksamhet ha en mer utvecklad strategi för hur dessa frågor kan hanteras än endast en förlängd kommittéverksamhet.</p>
<p>Den andra grunden för invändningar mot delegationsmajoritetens förslag bottnar i den i min mening illa underbyggda analysen generellt och i de förslag som utan saklig argumentation baseras härpå. Det bör här understrykas att delegationen inte haft ett uttalat analyserande mandat, d.v.s. verksamheten har i avgörande delar skilt sig från traditionella statliga utredningar. Delegationen har inte heller haft tillgång till undersökningar, analyser eller andra kvalitativa dokument som belyst förutsättningarna för flera av de problem man lyfter fram. Ej heller har delegationen genomfört eller initierat sådana analyser att de kan intellektuellt och trovärdigt tas som grund för förslagen. I flera avseenden, det gäller bl.a. kulturmiljövårdens insatser på områden som storstadsfrågor, medborgardialoger och liknande, är okunskapen därför besvärande. Desamma gäller inom delar av museiområdet, där de senaste åren sett flera viktiga och omfattande försök inom t.ex. demokratisering av kulturarvet och motarbetande av främlingsfientlighet och rasism. Därför får resonemangen i viktiga avseenden karaktären av personligt tyckande. Om detta varit fallet i ett enstaka förslag, eller i mindre omfattande frågor, hade invändningarna möjligen kunnat accepteras. Men när delegationens majoritet föreslår en total översyn över hela kulturarvsområdets organisation, eller omfattande förändringar av gällande lagstiftning, eller avsevärt mer resurser och förändrad användning av befintliga medel, eller att en interimistisk lösning för fördelning av fortsatta medel skall genomföras – då förlorar delegationens förslag sin trovärdighet. Hur angelägna vissa förslag än kan tyckas vara bör de enligt min mening baseras på en noggrann analys, en utförlig redovisning av olika alternativ och en kritisk inställning till icke underbyggda påståenden. I inget av dessa avseenden anser jag att delegationen fullgjort sina förpliktelser och borde därför avstått från att lämna dessa omfattande förslag. Kulturarvets framtida hantering och demokratisering, däri inbegripet det industriella samhällets kulturarv, är så viktigt och i så stort behov av resurser och aktiva insatser att det vore värt en större saklighet.</p>
<p>Kristian Berg ledamot</p>
<h2>Särskilt yttrande av Erik Wegræus</h2>
<p>I likhet med delegationen anser jag att den statliga satsningen på industrisamhällets kulturarv har varit bra så tillsvida att den riktat fokus mot frågorna kring det i tiden näraliggande kulturarvet och gjort detta med betoning på vissa angelägna dimensioner av kulturarvsarbetet, såsom delaktighet och kulturell mångfald. Däremot har jag synpunkter på delegationens slutredovisning samt förslag till insatser och har valt att framföra mina synpunkter i ett särskilt yttrande.</p>
<p>Delegationen har två huvudförslag i sammanfattningen i kapitel 5: dels att projektsatsningen ska fortsätta under en kommande flerårsperiod dels att en översyn av kulturarvssektorns verksamhet och organisation med avseende på delaktighet, mångfald och inriktning mot nutidens kulturarv görs. Dessutom föreslås att fonder skapas för vård och förvaltning av storskaliga industrianläggningar, att ett centralt industriarvsråd bildas, att de ekonomiska resurserna för kunskapsuppbyggnad utökas samt att bevarandet och vården av industriarvets immateriella värden uppmärksammas och intensifieras.</p>
<p>Delegationen föreslår alltså att en ny projektsatsning ska genomföras på samma sätt som tidigare under en kommande flerårsperiod. Motiven är att projektsatsningen varit lyckad, och att de resultat och effekter som uppnåtts skulle raseras och inte tas tillvara om satsningen upphörde. Jag ifrågasätter det relevanta i detta resonemang och anser det inte rimligt att fortsätta med en liknande projektsatsning, utan att en ordentlig utvärdering av effekter och kvalitet i projekten genomförts. I rapporten saknar jag en diskussion om värdet i metoden att dela ut pengar till projekt som sådana. Metoden sätts heller inte i relation till eventuella andra alternativ. Delegationen konstaterar att metoden varit framgångsrik, för att därefter föreslå att man fortsätter på samma sätt med en förlängning av satsningen. Jag anser att en utförlig diskussion kring projektmetodikens fördelar och nackdelar, långsiktiga resultat och effekter hade varit angelägen att föra i slutrapporten. En allmängiltig synpunkt är också att det genom projektsatsningar ofta är svårt att förändra och utveckla grundläggande strukturer, arbetsformer och synsätt hos olika aktörer. Jag anser att ytterligare en projektsatsning svårligen kan skapa de långsiktiga strukturförändringar, t.ex. vad gäller frågor som delaktighet, jämställdhet och mångfald som delegationen avser – och som behövs inom området. Delegationens egen redovisning styrker detta, t.ex. genom konstaterandet att de flesta projekt som tilldelats medel gått till uppbyggnad av ny kunskap, samt att de aktörer som tilldelats medel i huvudsak är de etablerade kulturarvsinstitutionerna (förutom bidragen till arbetslivsmuseerna).</p>
<p>Delegationen konstaterar att frågan om industrisamhällets kulturarv är tvärsektoriell, och att kulturarvssektorns organisation inte är anpassad för att hantera frågor kring bl.a. komplexa och storskaliga lämningar, tvärvetenskapliga perspektiv och en samtid där snabba och omvälvande förändringar sker. Delegationen drar utifrån detta slutsatsen att en översyn av sektorns organisation, arbetsformer och grundsyn behövs, och föreslår att regeringen genomför en sådan. Jag anser också att frågan om industrisamhällets kulturarv är komplex och mångfacetterad, men är av uppfattningen att en översyn inte är det mest effektiva sättet att nå en utveckling på bred front. En sådan utveckling anser jag i huvudsak kan främjas genom en successiv förnyelse inom befintliga aktörers organisationer. Detta kan underlättas av tydliga uppdrag från regeringen samt genom utökade resurser till området. Den utökade samverkan kulturarvsinstitutioner emellan, mellan kulturarvsinstitutioner och ideella organisationer samt mellan kulturarvssektor och näringsliv, som skett de senaste åren, bl.a. med anledning av den statliga satsningen, är en positiv kraft som har alla förutsättningar att förstärkas genom ett fortsatt arbete. De befintliga aktörernas organisationer har både erfarenheter och kompetens för att tillsammans utveckla arbetet med industrisamhällets kulturarv i fortsättningen.</p>
<p>Jag delar delegationens uppfattning om att frågorna om industrisamhällets kulturarv/det moderna samhällets kulturarv rymmer många dimensioner som gör att kulturarvsfrågorna är en viktig samhällsangelägenhet. Den nu genomförda statliga satsningen har syftat till att tydliggöra frågorna i ett något bredare samhällsperspektiv än normalt, att få en fokusering inom det ordinarie kulturarvsarbetet samt att stödja och uppmuntra konkret medborgerligt engagemang och delaktighet i arbetet med industrisamhällets kulturarv. En satsning – det hörs på namnet – är en tillfällig insats, där resultaten och erfarenheterna implementeras och tas om hand av lämpliga organisationer och aktörer för fortsatt utveckling.</p>
<p>Jag ser en paradox i delegationens angreppssätt kring frågan om i vilken form en eventuell fortsättning ska genomföras. Delegationen anför att avsaknaden av en huvudman/en ansvarig är ett problem, samtidigt som man anför att ett av de viktigaste målen med en fortsättning är att främja mångfald och möjliggöra olika tolkningar. Jag anser tvärtom, att en förutsättning för att olika perspektiv kan uppmärksammas är att många olika aktörer ges tillfälle att komma till tals. Att samla frågorna om industrisamhällets kulturarv till en aktör, skulle då snarast motverka syftet att främja mångfald och möjliggöra olika tolkningar, medan ett utvecklat samarbete där olika aktörer och parter (kulturarvsinstitutioner, ideella organisationer och föreningar, näringsliv, fackföreningsrörelsen, universitet, media o.s.v.) samverkar främjar detta.</p>
<p>Vidare föreslår delegationen att fonder skapas för vård och förvaltning av storskaliga industrianläggningar, att ett centralt industriarvsråd bildas, att de ekonomiska resurserna för kunskapsuppbyggnad utökas samt att bevarandet och vården av industriarvets immateriella värden uppmärksammas och intensifieras. Jag anser att delegationen pekat ut ett antal angelägna arbetsområden. I rapporten saknas emellertid skrivningar om hur insatserna ska genomföras, likaså saknas förslag på med vilka medel och av vem de ska genomföras. Vilken inriktning samt vilka befogenheter och vilket ansvar de potentiella aktörerna avses ha, har lämnats öppen. För mig framstår det dock klart att man inom ramarna för befintligt institutionsansvar har såväl kompetens som befogenheter att utveckla dessa frågor.</p>
<p>Jag anser att delaktighet och samverkan är en förutsättning för det fortsatta arbetet med det moderna samhällets kulturarv. Ansvaret delas av många aktörer inom fältet och intresse och kunskap finns också hos dessa. En förutsättning för att utveckla sådant arbete på bred front är naturligtvis genom intensiv dialog, diskussion och samverkan mellan olika institutioner, organisationer och aktörer inom skilda samhällssektorer. Ansvaret för att driva samverkansfrågor och t.ex. olika nätverk kan ligga på någon eller några aktörer.</p>
<p>Resurser saknas i hög utsträckning hos befintliga kulturarvsinstitutioner i relationen mellan ”gamla” och ”nya” ansvarsområden. En diskussion om prioriteringar och insatser bör föras mellan departement och kulturarvsinstitutioner för att skapa bättre möjligheter för att arbeta med industrisamhällets kulturarv i fortsättningen. Också förutsättningar för långsiktigt stöd till bevarandeinsatser och stöd till ideellt baserade verksamheter med inriktning på industrisamhällets kulturarv saknas i stor utsträckning. Bidragen till arbetslivsmuseer är ett litet steg på vägen, men anslagets omfattning idag räcker inte till att uppmuntra alla de verksamheter som både behöver och förtjänar stöd. Likaså skulle en förändrad möjlighet till lokala och regionala stiftelser med stöd av statliga engångsbelopp, kunna vara ett sätt att förbättra möjligheterna till långsiktigt bevarande och förvaltning av anläggningar där den industriellt kommersiella verksamheten upphört, och där den framtida ”produktionen” utgörs av kunskap och kulturarvsupplevelser.</p>
<p>Mot bakgrunden av ovanstående anser jag att någon samlad översyn av kulturarvssektorns verksamhet och organisation inte behövs. Den organisation och verksamhet som idag finns hos olika kulturarvsaktörer fungerar bra, och de är fullt kapabla att sköta samhällets ökade krav på delaktighet, mångfald och inriktning mot nutidens kulturarv.</p>
<p>Jag anser att uppdraget att samordna en fortsatt satsning på industrisamhällets kulturarv bör läggas på Riksantikvarieämbetet. Ämbetet är den myndighet inom kulturarvsområdet, som har de bästa erfarenheterna av liknande uppgifter och torde ha de bästa förutsättningarna att driva ett utvecklingsarbete vidare.</p>
<p>Erik Wegræus ledamot</p>
<h2>Bilaga 1 Kommittédirektiv</h2>
<h2>Delegation för industrisamhällets kulturarv</h2>
<p>Dir. 1999:60______________________________________________</p>
<p>Beslut vid regeringssammanträde den 1 juli 1999.</p>
<h2>Sammanfattning av uppgifterna</h2>
<p>En delegation tillkallas med uppgift att i samverkan med berörda myndigheter och institutioner inom kulturarvsområdet svara för den närmare utformningen och genomförandet av regeringens satsning på industrisamhällets kulturarv åren 1999-2001. Vid genomförandet av uppdraget skall delegationen beakta vad regeringen tidigare sagt om en satsning på industrisamhällets kulturarv (prop. 1997/98:1, utg. omr. 17, dir. 1998:43).</p>
<p>Delegationen skall vidare beakta bl.a. följande. Satsningen skall genomföras på ett sådant sätt att intresset, engagemanget och delaktigheten när det gäller industrisamhällets kulturarv ökar. Viktigare insatser från olika institutioner och organisationer m.fl. när det gäller att ta till vara, utveckla och sprida kunskap om industrisamhällets kulturarv skall uppmärksammas. Delegationens insatser skall syfta till att med bl.a. konkreta åtgärder understödja kulturarvssektorns arbete med att göra goda urval av vad av industrisamhällets kulturarv som skall tas till vara. Vidare skall delegationen lämna underlag till regeringen för olika projekt som kan ges ett direkt ekonomiskt stöd. Satsningen skall vidare genomföras så att den främjar ett gränsöverskridande samarbete som utgår från en helhetssyn på och samlad behandling av kulturarvet, och så att samverkan mellan kulturarvssektorn och allmänheten utvecklas. Delegationen skall också bl.a. svara för att särskilda aktiviteter och manifestationer genomförs i anslutning till millennieskiftet för att uppmärksamma och sprida kunskap om industrisamhällets kulturarv.</p>
<p>Regeringens satsning på industrisamhällets kulturarv skall vara Sveriges nationella bidrag till Europarådets kampanj "Europe, a common heritage" som skall genomföras under perioden september 1999-september 2000. Delegationen skall bl.a. ansvara för den samverkan med Europarådet som kan bli aktuell med anledning av kampanjen samt leda och samordna arbetet med kampanjen i Sverige.</p>
<h2>Bakgrund</h2>
<p>En statlig satsning på industrisamhällets kulturarv skall genomföras under åren 1999-2001. I budgetpropositionen för år 1998 (prop. 1997/98:1, utg. omr. 17) redovisar regeringen vissa utgångspunkter för satsningen. Där sägs bl.a. följande. Dagens svenska samhälle har formats genom en mer än sekellång utveckling av industrialismen. Industrisamhället förändras nu drastiskt och en ny fas, ofta kallad kunskapssamhället eller informationssamhället, håller på att ta form. Likväl utgör det industrihistoriska arvet fortfarande en betydande del av vår identitet - lokalt, regionalt och nationellt. En samlad behandling av kulturarvssektorn framstår som särskilt angelägen när det gäller det industriella arvet. En nationell satsning på industrisamhällets historia berör flertalet kulturarvsinstitutioner och en ökad samverkan över institutionsgränserna torde vara fruktbar för verksamheten, liksom för utvecklingen inom kulturarvssektorn på sikt.</p>
<p>Sedan dess har utgångspunkterna för satsningen ytterligare utvecklats och en särskild utredare har identifierat och redovisat ett antal centrala frågor och utgångspunkter för vad som bör beaktas vid genomförandet av satsningen samt hur den bör utformas (dir. 1998:43, SOU 1999:18). Bl.a. har det sagts att satsningen främst skall inriktas på tiden från industrialismens genombrott i Sverige och att statens insatser skall syfta till att främja det industrihistoriska arvets förankring hos medborgarna och deras uppslutning kring det samt att bevara och utveckla viktiga kulturhistoriska värden (dir. 1998:43). I betänkandet SOU 1999:18 framhålls bl.a. behovet av samverkan samt metodutveckling inom området. Vidare behandlas behovet av diskussioner kring och utveckling av demokratiska och jämställdhetspolitiska aspekter på kulturarvet, liksom resonemang kring den stora mängd materia som det industriella samhället har resulterat i och som olika kulturarvsinstitutioner skall hantera.</p>
<p>Regeringen har avsatt sammanlagt 24,5 miljoner kronor för att genomföra satsningen (prop. 1998/99:1, utg. omr. 17, anslaget G2 Kulturmiljövård).</p>
<h2>Delegationens uppgifter</h2>
<p>Delegationen skall i samverkan med Riksantikvarieämbetet, Riksarkivet och stiftelserna Nordiska museet, Tekniska museet och Arbetets museum svara för den närmare utformningen och genomförandet av regeringens satsning på industrisamhällets kulturarv. Delegationens insatser skall syfta till att med bl.a. konkreta åtgärder understödja kulturarvssektorns arbete med att göra goda urval av vad av industrisamhällets kulturarv som skall tas till vara. Vidare skall delegationen lämna underlag till regeringen för olika projekt som kan ges ett direkt ekonomiskt stöd. Delegationen skall beakta det arbete som Stiftelsen Arbetets museum bedriver, initierat genom det nationella uppdraget som gäller bl.a. det industrihistoriska arvet (prop. 1996/97:1, utg. omr. 17).</p>
<p>De aspekter på det industriella samhällets kulturarv som utvecklats i betänkandet SOU 1999:18 bildar utgångspunkt för delegationens arbete. Vid genomförandet av satsningen skall delegationen, utöver vad regeringen har anfört ovan, beakta följande. Satsningen skall genomföras på ett sådant sätt att</p>
<p>N  intresset, engagemanget och delaktigheten när det gäller industrisamhällets kulturarv ökar inom näringslivet, fackföreningsrörelsen, berörda institutioner, föreningar och organisationer samt hos allmänheten,</p>
<p>N  insatser från t.ex. arbetslivsmuseer och lokala museer, hembygdsföreningar, industriminnesföreningar, arkivsällskap, kommunikationshistoriska föreningar m.fl. när det gäller att ta till vara, utveckla och sprida kunskap om industrisamhällets kulturarv uppmärksammas,</p>
<p>N  delegationens åtgärder syftar till att med bl.a. konkreta projekt understödja kulturarvssektorns arbete med att göra goda urval av vad av industrisamhällets kulturarv som skall tas till vara, samt att detta urval i högre grad än nu skall spegla olika gruppers kulturarv,</p>
<p>N  ett gränsöverskridande samarbete mellan olika discipliner, institutioner och organisationer för att främja en mångsidig belysning av kulturarvet genom att använda källor som exempelvis olika arkiv, intervjuer, statistik och foton,</p>
<p>N  samverkan mellan kulturarvssektorn och allmänheten utvecklas och samsynen mellan kulturarvssektorn och allmänheten i bl.a. bevarandefrågor ökar,</p>
<p>N  kunskapen och förståelsen ökar för hur det industriella samhällets omvandling har formats i samspel och i konflikt mellan olika grupper, t.ex. arbetsmarknadens parter.</p>
<p>Delegationen skall vidare svara för att särskilda aktiviteter och manifestationer genomförs i anslutning till millennieskiftet för att uppmärksamma och sprida kunskap om industrisamhällets kulturarv. Dessa aktiviteter bör syfta till en bred diskussion om industrisamhället ur olika perspektiv, allas möjlighet att förändra och påverka framtidens samhälle samt kulturarvets betydelse för samhällsutvecklingen.</p>
<p>Det är särskilt viktigt att satsningen genomförs med stöd av t.ex. landsting, kommuner, länsstyrelser, näringsliv, fackföreningsrörelsen och andra organisationer samt stiftelser. Delegationen skall ta initiativ till att göra detta möjligt.</p>
<p>Delegationen skall vidare pröva vilka insatser som bör kunna göras för att sprida kunskap om det svenska industrisamhällets kulturarv i samband med Sveriges ordförandeskap i EU år 2001.</p>
<p>Riksantikvarieämbetet, Riksarkivet, Stiftelsen Nordiska museet, Stiftelsen Tekniska museet samt Arbetets museum har etablerat ett samarbete kring frågor som rör industrihistoria och det industriella samhällets kulturarv. Ett gemensamt samarbetsprogram har lämnats in till Kulturdepartementet (Ku1999/1600/Ka). Det är av betydelse att resultatet av dessa myndigheters och institutioners arbete kan tillföras satsningen och utvecklas.</p>
<h2>Europarådets kampanj "Europe, a common heritage"</h2>
<p>Regeringscheferna i Europarådet har beslutat att en kampanj för kulturarvet skall genomföras i Europarådets regi under perioden september 1999 - september 2000. Kampanjen "Europe, a common heritage" skall genomföras med transnationella, tematiska samt nationella bidrag. Kampanjen skall bl.a. bidra till att öka kunskapen om det gemensamma europeiska kulturarvet och dess politiska, sociala och ekonomiska betydelse. Regeringens satsning på industrisamhällets kulturarv skall vara Sveriges nationella bidrag till Europarådets kampanj. Delegationen skall verka för att de riktlinjer för kampanjen som Europarådet har beslutat om följs samt utse Sveriges nationella representant till kampanjen. Delegationen skall svara för de kontakter med Europarådet som kan bli aktuella med anledning av kampanjen samt leda och samordna arbetet med Europarådets kampanj i Sverige. Delegationen skall i detta arbete löpande samråda med Kulturdepartementet.</p>
<h2>Tidsplan och arbetsformer</h2>
<p>Regeringen har beslutat att vissa myndigheter och institutioner under Kulturdepartementet skall redovisa och bedöma sina insatser och resultat i arbetet med att uppmärksamma, ta till vara och utveckla industrisamhällets kulturarv (regeringsbeslut den 17 december 1998, Ku98/2555/Sam m.fl. nr. 21). Myndigheterna och institutionerna skall lämna en första rapport till regeringen senast den 1 oktober 1999. Från och med år 2000 t.o.m. 2002 avses denna redovisning ske årligen senast den 1 mars i samband med årsredovisningarna. Regeringen avser att överlämna redovisningarna från myndigheter och institutioner under Kulturdepartementet till Riksantikvarieämbetet för sammanställning. Delegationen skall samverka med Riksantikvarieämbetet när det gäller den samlade uppföljningen av satsningen. Delegationen skall därutöver lämna en första lägesrapport av hur den egna verksamheten utformats och fortskridit till regeringen senast den 1 november 1999. Rapporten skall bl.a. innehålla en redovisning av vilka aktiviteter som planeras i anslutning till millennieskiftet och en översiktlig plan över delegationens arbete. Därefter skall en sammanställning och bedömning av delegationens verksamhet årligen redovisas till regeringen senast den 1 mars. En särskild redovisning av aktiviteter med anknytning till Europarådets kampanj "Europe, a common heritage" skall lämnas till regeringen senast den 15 januari 2001.</p>
<p>En redovisning av vilka insatser som behövs för att sprida kunskap om det svenska industrisamhällets kulturarv i samband med Sveriges ordförandeskap i EU år 2001 skall lämnas senast den 14 januari 2000.</p>
<p>En slutrapport med en samlad redovisning och utvärdering av satsningen skall lämnas till regeringen senast den 30 juni 2002.</p>
<p>Delegationen skall under arbetet samråda med de närmast berörda myndigheterna och institutionerna under Kulturdepartementet och med länsstyrelserna, liksom med företrädare för landsting, kommuner, näringslivet, berörda föreningar, organisationer m.fl. Inom ramen för kampanjen "Europe, a common heritage" skall samråd löpande ske med Kulturdepartementet.</p>
<p>En särskild utredare har sett över förutsättningarna för att bevara respektive göra icke-fiktiva filmer tillgängliga i framtiden, samt har lämnat förslag till åtgärder och en särskild nationell handlingsplan för detta. Utredaren har redovisat sina överväganden i betänkandet Bevara Dokumentärfilmens Kulturarv (SOU 1999:41). I frågor som rör betänkandet skall delegationen samråda med Kulturdepartementet. (Kulturdepartementet)</p>
<h2>Bilaga 2 Projektsammanställning</h2>
<h2>Projektsammanställning</h2>
<p>Beviljade projekt</p>
<p>Bidrag till Arbetslivsmuseer/Riksantikvarieämbetet (4 000 000 kr). Dnr 9/00</p>
<p>Invandrad arbetskraft/Arbetets museum (1 830 000 kr). Dnr 29/00</p>
<p>Vem bevarar det industrihistoriska arvet/Värmlands museum (180 000 kr). Dnr 48/00</p>
<p>Industrisamhällets kulturarv – Fokus Skåne/Malmö stadsarkiv och Kulturhistoriska museet i Lund (20 000 kr). Dnr 63/00</p>
<p>Möjligheternas mötesplats – möjligheternas rum. Rosengårdsprojektet/Malmö museer (700 000 kr). Dnr 64/00</p>
<p>Manliga arbetsplatser, kvinnliga arbetare/Landsorganisationen i Sverige (665 000 kr). Dnr 69/00</p>
<p>Det industriella Sverige, yrkeskunnande och teknologi/Föreningen Dialoger (500 000 kr). Dnr 83/00</p>
<p>Stora frågor på mindre orter/Skånes hembygdsförbund (50 000 kr). Dnr 84/00</p>
<p>Kvinnor inom sjöfartsnäringen/Sjöhistoriska museet (400 000 kr). Dnr 85/00</p>
<p>Depå i Grängesberg/Arbetarrörelsens arkiv och bibliotek (1 800 000 kr). Dnr 86/00 och 154/00</p>
<p>Industrisamhällets kulturarv/Sveriges hembygdsförbund (990 000 kr). Dnr 87/00</p>
<p>Arbetets ljud och musik i industrisamhället/Musikmuseet (1 230 000 kr). Dnr 88/00</p>
<p>Internationell konferens 2001/Riksantikvarieämbetet (800 000 kr). Dnr 89/00</p>
<p>Programutveckling/Stiftelsen Motorfabriken Pythagoras (230 000 kr). Dnr 98/00</p>
<p>Skogens människor/Virserums konsthall (365 000 kr). Dnr 105/00</p>
<p>Dokumentation av industrisamhällets kulturarv - ett utvecklingsprojekt/Nordiska museet (923 000 kr). Dnr 106/00</p>
<p>Samtiden som kulturarv/Nordiska museet, Samdok (1 145 000 kr). Dnr 107/00</p>
<p>Barnkläder som industriellt kulturarv – forskning och pedagogisk verksamhet/Regionmuseum Västra Götaland, Älvsborgs museum (19 600 kr). Dnr 125/00</p>
<p>Projekt Fredriksfors/Järnvägsföreningen Dellenbanans vänner (50 000 kr). Dnr 126/00</p>
<p>Stort, fult och farligt? Seminarium kring Barsebäcks kärnkraftverk och kulturarvet/Regionmuseet i Skåne (50 000 kr). Dnr 151/00</p>
<p>Studier av industrisamhällets Mönstersamhällen/Östergötlands läns museum (44 000 kr). Dnr 152/00</p>
<p>Förstudie till projektet Blanks i Kalvhaga/Brita Blank, Kalvhaga, Hudiksvall (50 000 kr). Dnr 153/00</p>
<p>Röster ur det förgångna/Surahammars kommun (50 000 kr). Dnr 172/00</p>
<p>Kulturarv i praktiken – forskningsuppdrag/Etnologiska institutionen, Göteborgs universitet, Etnologiska institutionen, Lunds universitet, Institutionen för Miljövetenskap och kulturvård, Göteborgs universitet, Institutionen för tema, enheten för historia, Linköpings universitet (612 000 kr). Dnr 1/01</p>
<p>Gräv där de stod/Arbetarnas Bildningsförbund (1 500 000 kr). Dnr 7/01</p>
<p>Industrisamhällets utveckling ur författares och konstnärers perspektiv/Johan Ahlbäckstiftelsen (650 000 kr). Dnr 8/01</p>
<p>Centrala Norbergs historia från 1960 till nu/Industrihistorisk mötesplats, Norbergs kommun (310 000 kr). Dnr 22/01</p>
<p>Barnkläder som industriellt kulturarv/Regionmuseum Västra Götaland (300 000 kr). Dnr 24/01</p>
<p>Projekt Oskarström/Länsmuseet Halmstad (125 000 kr). Dnr 25/01</p>
<p>Wooden Culture/Timmerdraget, Östersund (600 000 kr). Dnr 26/01</p>
<p>CSIK (Centrum för studier av det industriella kulturarvet/Linköpings universitet, Tema Kulturarv och kulturproduktion (875 000 kr). Dnr 66/01</p>
<p>Platsens, rörelsens och individens kulturhistoria/Kulturen i Lund (270 000 kr). Dnr 67/01</p>
<p>Framtida strategier för bergshanteringens industriella kulturarv/ Jernkontoret (190 000 kr). Dnr 72/01</p>
<p>Electrolux – dammsugaren som samhällsföreteelse/Tekniska museet (50 000 kr). Dnr 106/01</p>
<p>Den svenska wallboardindustrin/Feedback Consulting E&E Back KB (75 000 kr). Dnr 107/01</p>
<p>Kalklinbanan Forsby – Köping/Länsstyrelsen i Södermanlands län, Södermanlands hembygdsförbund (200 000 kr). Dnr 108/01</p>
<p>Seminarium om Svartön i Luleå/Luleå hembygdsförening (30 000 kr). Dnr 109/01</p>
<p>Kvinnor i textilen/Borås textilmuseum (150 000 kr). Dnr 110/01 Riksarkivets 5 delprojekt (1 000 000 kr). Dnr 111/01</p>
<p>Västra Götalands folkbibliotek och det industriella kulturarvet/ Regionbiblioteket Västra Götaland (200 000 kr). Dnr 112/01</p>
<p>Huskatalogernas landskap/Kalmar läns museum (200 000 kr). Dnr 113/01</p>
<p>KA3 – från KustArtilleri till KulturArv/Högskolan på Gotland (50 000 kr). Dnr 114/01</p>
<p>Göteborgska tidsspeglar/Göteborgs kommun och Metall Avd 41 i Göteborg (90 000 kr). Dnr 115/01</p>
<p>Kulturarv i förändring – industri- och kunskapssamhälle i Blekinge/Länsstyrelsen i Blekinge län (85 000 kr). Dnr 116/01</p>
<p>Dokumentation och utställning avseende invandrare vid Hälleforsnäs bruk 1960-2001/Föreningen Hälleforsnäs Gjuterimuseum (35 000 kr). Dnr 117/01</p>
<p>Nationell seminarieserie som utgör en del av ramprogrammet Industrisamhällets Kulturarv i Västernorrland/Landstinget Västernorrland (150 000 kr). Dnr 130/01</p>
<h2>Avslagna projekt</h2>
<p>Ekomuseum Bergslagen Föreningen Nymans Vänner</p>
<p>Projekt Artur 2/Sveriges Hembygdsförbund</p>
<p>Dokumentation av Malmhamnen, Svartön/Peo Rask, Sandgatan 7, Luleå</p>
<p>Stiftelsen Svenska skoindustrimuseet, Kumla</p>
<p>Frövifors gamla pappersbruk och pappersbruksmuseum Informationscentrum/Industrimuseet i Norrahammar</p>
<p>Renovering av ångmaskin till originalskick/Brunskogs hembygdsförening</p>
<p>Arkitektförslag och utredning av programverksamhet/Stiftelsen Pythagoras, Norrtälje</p>
<p>Husqvarna fabriksmuseum</p>
<p>Svensk industrihistorisk databas/Riksarkivet Sällskapet Westerås Banbyggare</p>
<p>Bevarande av industriminnen/Naums hembygdsförening</p>
<p>Göta älvdalens industrihistoria/Kunskapens Hus Innovatum, Trollhättan</p>
<p>Konferens Vattenvägarnas och vattenkraftens byggnader/Svenska föreningen för Byggnadsvård</p>
<p>Gräv där de stod/Folkrörelsernas arkivförbund, ABF, Arbetsam</p>
<p>Industrisamhällets mellanrum. Landsbygden och de små tätorterna/Kulturen i Lund, Sociologiska institutionen, Lunds universitet och Skånes arkivförbund</p>
<p>Projektgruppen för Industrimuseum och kulturhus i Gustafs, Dalarna.</p>
<p>Heja Sverige friskt humör/Troja Television Projekt Berget/ Ludvika kommun</p>
<p>Nattvakten. En guidad nattvandring/Teater Västmanland Drömmarnas Tempel/Stiftelsen Forsbacka bruk Länsstyrelsen på Gotland</p>
<p>Kvinnor inom sjöfartsnäringen (delprojekt Sjömanshustrun) och Marinens minnen/Sjöhistoriska museet</p>
<p>Lesjöfors museum/Föreningen Rikoschetten Okända Sverige/Industrikultur, Bengt Norling Städer i omvandling/Mälardalens högskola, Västerås</p>
<p>Nya tider – nya industriminnen/Föreningen Stockholms företagsminnen</p>
<p>Beredskapsmuseet, Viken.</p>
<p>Tunneln genom Hallandsås/Länsmuseet Halmstad</p>
<p>Lokalhistoriskt centrum i Degerfors/Örebro läns museum och Degerfors kommun</p>
<p>Forskningsprojekt/Åtvidabergs bruk Ångkraftverket i Västerås/Peab Sverige AB</p>
<p>Länsstyrelsen i Västmanlands län söker bidrag för sammanlagt fem projekt med olika projektägare</p>
<p>A Bidrag för utveckling av museipedagogiskt projekt</p>
<p>B Dokumentation av industrisamhället i Bergslagen perioden  1930–1985</p>
<p>C Identitet – grund för stabil tillväxt./Länsstyrelsen Västmanlands län</p>
<p>D Anordnade av seminarium i industrihistoria/Mälardalens högskola</p>
<p>Alingsås konfektionsindustri 1900-2000/Kjell G Johansson Projekt Grimeton/Projekt Iternia – Grimeton Radio Center Projektgruppen för bildande av Smedjebackens Bruksminnen</p>
<p>Rädda företagsarkiven i Sörmlands län/Föreningen företagsarkiven i Sörmlands län</p>
<p>Det industriella kulturarvet/Roger Johansson, Malmö Högskola Upplev industristaden Uppsala/Uppsala industriminnesförening Museiföreningen Wadstena - Fogelsta järnväg</p>
<p>Digitalisering av Sandsjö hembygdsförenings arkiv/Föreningen Emåns Ekomuseum och Sandsjö Hembygdsförening</p>
<p>Järnvägen som industriell och social institution – exemplet Hultsfred - Västerviks järnväg/Kulturgeografen docent Stig Svalhammar</p>
<p>Färdigställande av lägenhet i Jonsered/Vänföreningen Jonsereds museum</p>
<p>Ditt Värmland – ett projekt om efterkrigstidens bebyggelse i Värmland/Länsstyrelsen i Värmland</p>
<p>Transparens – en utställning och pilotprojekt/Formmuseets vänner</p>
<p>Huskatalogernas landskap/Jönköpings Läns museum, Kalmar Läns museum och Smålands museum</p>
<p>Lokala processer i det industrihistoriska landskapet/Norbergs kommun, Industrihistorisk mötesplats.</p>
<p>Bidrag till utställningsbygge/Centrum för arbetarhistoria i Landskrona</p>
<p>Svensk industrihistorisk databas 2001-2003/Stiftelsen arkivcentrum Designfabriken, historia och samtid/Designfabriken, Fröseke</p>
<p>Möbelhistoriskt arkiv i Bodafors som läromedel för form- och Designstudier/Föreningen för Emåns Ekomuseum och Sandsjö Hembygdsförening</p>
<p>Kunskapsbevarande i järnvägsteknik/Statens järnvägsmuseum i Gävle</p>
<p>Projekt Modersbilder/Konstnären Åsa Kristensson Utställning/Föreningen Åminne bruksmuseum</p>
<p>Estetiken och arkitekturen i spåren av industrisamhället – ett folkbildningsprojekt/LO</p>
<p>Seminarium/KTH</p>
<p>Entreprenören som kopplade Sverige till världsekonomin/Leufsta vänner</p>
<p>Blåtand i Kvarnbyn/Mölndals Museum</p>
<p>Gamla Bure Arkiv och Arbetsliv/Gamla Bure AB Personalstiftelse Fotosamling/Arbetarrörelsens kulturhistoriska förening i Malmö Stiftelsen svenska skoindustrimuseer i Kumla</p>
<p>Handbok inför omvandling av industriområden i storstadsmiljö/Länsstyrelsen i Stockholms län</p>
<p>Samverkan – Ljungsbro/Östergötlands länsmuseum</p>
<p>Bevarande av det kvinnliga kulturarvet bland smedfamiljerna i Ullfors bruk/Ullforsgruppen</p>
<p>Multimediashow/Innovatum, Trollhättan Kulturarv Porjus Kraftstation/Jokkmokks kommun Industriarvet/Svenska industriminnesföreningen</p>
<p>Det gotländska industrisamhällets kulturarv – samverkan och förståelse/Länsmuseet på Gotland</p>
<p>Bok om världsarvet Engelsbergs Bruk/Tomas Brännström Utställning/Centrum för arbetarhistoria i Landskrona</p>
<p>Industrisamhällets minsta gemensamma nämnare/Skånes hembygdsförbund</p>
<p>Oil field girls/Bohusläns museum</p>
<p>Järla f.d. industriområde I Nacka/Nyréns arkitektkontor</p>
<p>Dokumentation av Lagan textil och Ryssby Garveri/Länsstyrelsen i Kronobergs län</p>
<p>Jämtländsk industrihistoria/Marianne Waplan och Per Trostemo Sökhjälpmedel/Föreningen Näringslivsarkiv i Norrland Kulturarvets aktörer – en metodstudie/Sjöhistoriska museet Bromölla – den svenska modellen/Landsarkivet i Lund Dokumentation av tjärfabriker/Länsmuseet i Gävleborg Kalvhaga gård/Britta Blank, Kalvhaga, Hudiksvall Brukstjänstemännens historia/TAM-arkiv</p>
<p>Ansökan om bidrag för tryckning av intervjumaterial/Kjell G Johansson, Alingsås</p>
<p>Landstinget Dalarnas senare historia/Dalarnas forskningsråd</p>
<p>Namn i en äldre bruksmiljö/SOFI Språk och folkminnesinstitutet, Uppsala</p>
<p>Konstprojekt i Munktellstaden, Eskilstuna/Maria Backman</p>
<p>Fortsatt bidrag Projekt Fredriksfors/Järnvägsföreningen Dellenbanans Vänner (Delsbo)</p>
<p>Järnets väg från Bergslagen vidare ner genom Sörmland/ABF Sörmland, Eskilstuna</p>
<p>Bok och utställning av bilder och film/Jean Hermanson, Malmö Miraklet i Småland/ Filmandan i Småland AB, Reftele</p>
<p>Informationscenter inom världsarvet Stora Kopparberget och Falun/ Stiftelsen Stora Kopparberget</p>
<h2>Fördjupad projektredovisning</h2>
<p>Dokumentation av industrisamhällets kulturarv – utvecklingsprojekt Nordiska museet (DISK)</p>
<p>Regeringens beslut</p>
<p>Efter beredning och förslag av Delegationen för industrisamhällets kulturarv beslutade regeringen 2000-11-09 att anslå 923 000 kronor till Nordiska museet för genomförande av projektet Dokumentation av industrisamhällets kulturarv – ett utvecklingsprojekt. Projektet är en samverkan mellan Nordiska museet, Arbetets museum, Naturhistoriska riksmuseet, Riksantikvarieämbetet, Sjöhistoriska museet, Sveriges Hembygdsförbund, Tekniska museet och Riksarkivet. Syftet med projektet är att utveckla synsätt och dokumentationsmetodik för att ge fördjupade resultat av fältarbete och undersökningar. Projektet skall innefatta seminarier, workshops med olika teman samt en publikation. I första hand vänder sig projektet till yrkesverksamma inom kulturarvssektorn, men skall också utformas så att det får relevans för andra aktörer. Nordiska museet skall redovisa bidragets användning till Delegationen för industrisamhällets kulturarv senast den 1 juli 2001. En slutredovisning skall lämnas till Regeringskansliet (Kulturdepartementet) senast den 22 februari 2002.</p>
<p>Projektets syfte enligt ansökan</p>
<p>Projektets huvudsyfte är att utveckla synsätt och dokumentationsmetoder för att undersökningarna härefter skall ge fylligare, mer genomarbetade och fördjupade studier som resultat. Därigenom främjas också dokumentationsarbetet i kulturarvsinstitutionernas kunskapsbyggande verksamhet. Med dokumentation avses i detta sammanhang fältstudium i vid bemärkelse. Grundläggande för hela projektet är dess karaktär av process, möte och dialog, att låta företrädare för olika perspektiv och kunskapsområden mötas och samverka.</p>
<p>Projektet är generellt syftande beträffande de empiriska fälten. Det betyder att frågor om dokumentationsteknik skall ha relevans för undersökningar av skilda empiriska områden – av miljöer som produktionsanläggningar, arbetsplatser, offentliga miljöer, kommersiella miljöer, naturmiljöer, recipienter, bostäder och bostadsområden, av fenomen och företeelser.</p>
<p>Tematiskt är projektet inriktat på industrisamhällets kulturarv i vid bemärkelse. Särskild uppmärksamhet kommer att ägnas åt de vardagliga sammanhangen samt år företeelser som hittills lämnat sporadiska avtryck i kulturarvsinstitutionernas verksamhet. En riktlinje är att den breda sammansättningen av medverkande kommer att genomsyra projektet. Liksom i institutionernas ordinarie verksamhet är aspekter som genus, etnicitet, generation och demokrati väsentliga.</p>
<p>Projektets genomförande</p>
<p>Som framgått ovan var projektet ett samarbete mellan flera olika institutioner men med Nordiska museet som projektägare och redovisningsansvarig institution. För att kunna hålla ihop projektet och de många medverkande anställdes en särskild projektsamordnare för en tid av 18 månader. Den ursprungliga anslagsansökan upptog 1 331 000 kronor. Av dessa medel beviljades dock endast 923 000 kronor varför projektet inte kunde genomföras i tänkt omfattning. Från början var tanken att arbetet skulle inledas med två seminarier på olika håll i Sverige, men detta kunde således inte ske på grund av bristande resurser. Av samma anledning måste planerade fyra workshops inskränkas till tre. I övrigt kunde projektet drivas enligt planerna med workshops i Borås 23-25 april, i Örnsköldsvik 17-19 september och i Kristianstad 22-24 oktober 2001. Den avslutande konferensen hölls i Nordiska museet den 25 januari 2002 med ett 90-tal deltagare. Arbetet har dock blivit något försenat så den samlande publikationen är fortfarande under arbete.</p>
<p>Beskrivning av projektet</p>
<p>Då projektet ännu inte avslutats och publikationen inte föreligger bygger följande beskrivning på underhandsmaterial som överlämnats till delegationen av Nordiska museet.</p>
<p>Tyngdpunkten i projektet som det ser ut i nuläget är de tre workshops som arrangerades under våren och hösten 2001 i Borås, Örnsköldsvik och Kristianstad. Varje möte pågick under tre dagar och ansvariga för programmen och uppläggningen var de i projektet ingående åtta institutionerna men med Nordiska museet som samordnare. I en strävan att fördjupa det lokala engagemanget deltog museet på platsen som medarrangör, det vill säga Borås museum, Örnsköldsviks museum och Regionmuseet i Skåne.</p>
<p>Syftet med de tre workshops var att ge utrymme åt tankeexperiment och nya kombinationsmöjligheter beträffande teman, empiriska områden och metoder. I detta ingick att samtidigt arbeta med natur- och kulturvetenskapliga synsätt och metoder för att bättre kunna belysa miljökonsekvenser, sociala och kulturella effekter av beslutsfattande och mänskliga verksamheter som industriella etableringar, naturbruk, urbaniseringsprocesser och samhällsomvandlingar. Genom hela projektet löpte en strävan att göra kopplingar mellan mikro- och makronivåer, att förena det lokala närstudiet med de stora sammanhangen.</p>
<p>För varje workshop planerades ämnesinriktningen i programmet och lokaliseringsorten så att det problemkomplex som skulle behandlas också kunde åskådliggöras genom fältstudier. Programmen bestod således av föreläsningar, fältstudier och framför allt grupparbeten. I förväg hade sammanställts ett bakgrundsmaterial dels bestående av en lista på relevant litteratur och ett diskussionsunderlag för att deltagarna skulle ha möjlighet att förbereda sig och vara förtrogna med de frågeställningar som skulle aktualiseras.</p>
<p>Den första workshopen ägde rum i Borås den 23-25 april under rubriken Globalisering – avindustrialisering, exemplet Borås/Sjuhäradsbygden. Avsikten var att diskutera konsekvenserna av ägarskiften flyttningar av företag och produktion. Vad innebar den radikala minskningen av textilindustrin för Sjuhäradsbygden? Vilka alternativ och möjligheter finns för den uppväxande generationen och regionens fortsatta utveckling? Hur kan man i ett integrerat perspektiv studera globalisering?</p>
<p>I det utarbetade diskussionsunderlaget finner man rubriker som Industriproduktionen och rummet och Avindustrialisering och globalisering i det fysiska landskapet. Sjuhäradsbygden har en lång tradition av näringsverksamhet knuten till framför allt textil tillverkning. Saluslöjd, förlagsindustri, protoindustriell tillverkning och tidiga fabriksetableringar knutna till det rinnande vattnet samt koncentration av tillverkningen i stora fabriksanläggningar har alla avsatt sina fysiska strukturer i landskapet. Industrins framväxt och utveckling kan vi alltså läsa i landskapet. Även avindustrialiseringen syns genom att de tidigare fabrikerna, om de finns kvar, inte längre används för industriell verksamhet.</p>
<p>Globaliseringen är det svårare att finna en fysisk struktur för eftersom den i sig innebär att stora delar av verksamheten försiggår någon annanstans. Avsaknaden av produktion blir då ett mönster som berättar om detta. Diskussionsunderlaget avslutas med följande frågor: Vilka möjliga ingångar finns till att studera globalisering – avindustrialisering med Borås/Sjuhäradsbygden som exempel? Hur kan vi arbeta perspektiv- och metodintegrerat med studier av exempelvis bebyggelse, natur, arkivhandlingar, intervjuer, dagböcker, fotografier och föremål?</p>
<p>Nästa workshop ägde rum den 17-19 september i Örnsköldsvik under rubriken Miljö – kultur – ekonomi – politik – teknik: med strömming som utgångspunkt, exemplet Örnsköldsvik. Här var frågeställningarna det småskaliga kustnära fisket och fiskesamhällenas lokala konserveringsindustri kontra multinationella företag och ett industrifiske till havs. Det största hotet mot fiskenäringen är emellertid Östersjöns dåliga vattenmiljö. Hur kan vi öka våra kunskaper om industrisamhället genom att utforska förändringar och påverkan av en näringsverksamhet?</p>
<p>Sill/strömming har nationalekonomiskt varit Sveriges viktigaste fisk genom tiderna. Redan under medeltiden var den så betydelsefull att den skattlades. I och med skogsindustrins utveckling längs Norrlandskusten kom strömmingsfisket att bli än mer viktigt för försörjningen i de tättbefolkade industrisamhällena. Under 1800talet började det växa upp små konserverings- och beredningsindustrier. I dag är det kustnära fisket en svunnen epok konserveringsindustrin borta och fiskelägena har förvandlats till fritidsparadis. Fortfarande lever dock surströmmingsberedningen som en småskalig men viktig industri.</p>
<p>Diskussionsunderlaget för workshopen tar upp flera frågeställningar för diskussion. Hur har de fysiska strukturerna som en näringsgren avsatt, i det här fallet strömmingsfisket, förändrats genom tiderna? Hur påverkar olika företeelser – förändringar i samhället, dess service och infrastruktur samt naturen – de fysiska avtryck som näringsverksamheten ger upphov till? Vilka möjligheter har fiskerinäringen i framtiden lokalt, regionalt och globalt? Vilka minnen skall vi bevara av näringen, produkterna, arbetslivet med mera? Hur kan vi dokumentera miljömässiga förändringar?</p>
<p>Den sista workshopen ägde rum i Kristianstad den 22-24 oktober under rubriken Sentida komplexa industriella anläggningar och stora tekniska system: fallet Barsebäck. Frågorna här gällde arbetsprocesser, miljö, politik och symbolisering relaterade till kulturarvsfrågor och bevarandeproblematik. Vilka tematiska och metodiska utmaningar innebär det att dokumentera ett kärnkraftverk?</p>
<p>Utgångspunkten var två angränsande problemkomplex som skall relateras till en dokumentationsuppgift. Dels gäller det Barsebäcks kärnkraftverk som en del av ett stort, abstrakt, tekniskt system – energiförsörjningssystemet – samt beskrivningen och förståelsen av detta. Dels gäller det Barsebäck som symbol för kärnkraftens vara eller icke vara i Sverige. I det senare perspektivet ryms konflikterna mellan drömmen om en bättre, renare och varmare värld med billig energi i överflöd, med farhågorna kring miljöproblematik och energiförsörjning, ansvaret för kommande generationer och det långa tidsperspektivet.</p>
<p>Frågan om dokumentation av det symboliska kring Barsebäck leder också in på frågan om bevarande. Skall vi bevara kärnkraftverk för framtiden, även när driften upphört, för att ha en plats att ”förankra” berättelsen om kärnkraften i? Hur ställer vi oss till bevarande av sådant som är fult, svårt, riskfyllt och dessutom dyrt? Hur skulle ett kärnkraftverk kunna bevaras fysiskt? Hur skulle en eventuell insamling av till exempel nyckelverktyg, maskiner, råvaror och avfall kunna göras och hur skulle det i så fall förvaras? Vem skulle ta ansvaret? Hur kan berättelser om Barsebäck kommuniceras med kommande generationer om anläggningen finns kvar respektive om den inte finns kvar?</p>
<p>Projektet är starkt operativt inriktat och när det väl är publicerat kan det ge ett nödvändigt underlag för en inträngande debatt såväl inom kulturarvsforskningen som inte minst inom kulturarvsvården. De tre workshoparna belyser på ett grundligt sätt tre olika aspekter på industrisamhällets kulturarv som skiljer sig åt historiskt, metodiskt och geografiskt. Inte minst viktigt är belysningen och problematiseringen av det korta perspektivet i exemplet Barsebäck. Ett av kulturmiljövårdens stora problem är att vinna gehör för bevarandet av den råa nyttans miljöer från senare tid och en viktig uppgift är att kunna bedöma samtidens miljöer med framtidens ögon.</p>
<p>Det är ju ett stort antal institutioner som står bakom projektet även om Nordiska museet är projektägare. Detta har varit en fördel genom att det har givit en stor bredd när det gäller att behandla de olika problemställningarna, något som ju också var ett uttalat syfte. Delegationen tycker sig ha märkt att en öppen diskussion har initierats och utvecklats genom detta och andra likartade projekt. Detta är också en nödvändighet för att vi skall kunna hantera frågorna kring industrisamhällets kulturarv på bästa sätt.</p>
<p>Regeringens beslut</p>
<p>På förslag av Delegationen för industrisamhällets kulturarv beslutade regeringen 2001-02-22 att anslå sammanlagt 612 000 kronor med vardera 153 000 kronor till fyra universitetsinstitutioner. Bidraget skall användas för en inledande undersökning om kulturarvets konstruktion i praktiken på museer, inom kulturmiljövården och i arkiv.</p>
<p>Projektet skall genomföras i enlighet med vad som i ansökan anförts av Delegationen för industrisamhällets kulturarv. De fyra institutionerna Etnologiska institutionen och institutionen för miljövetenskap och kulturvård vid Göteborgs universitet, institutionen för Tema Historia vid Linköpings universitet och Etnologiska institutionen vid Lunds universitet skall var för sig lämna en redovisning av bidragets användning senast den 15 oktober 2001.</p>
<p>Projektets syfte enligt ansökan</p>
<p>Syftet med undersökningen är trefaldigt. För det första skall produceras en översikt över den forskning som tidigare utförts och där begreppet kulturarv i praktisk eller teoretisk mening ingår som centralt begrepp. Denna översikt skall främst avse svensk forskning men också ge en orientering om relevant internationell forskning. En särskild tonvikt skall härvid läggas på hur forskningen har behandlat perspektiven social representation, jämställdhet och demokratiska aspekter på kulturarvet.</p>
<p>För det andra skall med utgångspunkt i jämställdhet, demokrati och social representation analyseras pågående praktiskt arbete med industrisamhällets kulturarv. Denna översikt skall genomföras parallellt genom tre pilotstudier som skall belysa kulturarvets praktiska tillämpning i arkiv, kulturmiljövård och museer.</p>
<p>Det tredje momentet innebär att med hänsyn till resultaten i de två första momenten formulera ett forskningsprogram för framtiden.</p>
<p>Projektets genomförande</p>
<p>Projektledare har varit professor Birgitta Svensson och fil.dr LarsEric Jönsson. Ansvariga för genomförandet har varit fyra universitetsinstitutioner, nämligen Etnologiska institutionen vid Göteborgs universitet genom fil.kand. Lennart Zintchenko, Tema Historia vid Linköpings universitet genom docent Björn Horgby, fil.dr Lars Kvarnström och fil.kand. Svante Kolsgård, Etnologiska institutionen vid Lunds universitet genom fil.kand. Karin Gustavsson samt institutionen för miljövetenskap och kulturvård vid Göteborgs universitet genom fil.kand. Håkan Hökerberg.</p>
<p>Arbetet har nu genomförts i de två första momenten medan det tredje momentet, ett forskningsprogram återstår.</p>
<p>Under arbetets gång gjordes en viss justering i den ursprungliga planen. Det var meningen att moment 2 skulle omfatta genomgångar av arkivens, kulturmiljövårdens och museernas arbete med industrisamhällets kulturarv. Museernas verksamhet belyses emellertid i andra av delegationen stöttade projekt medan kulturmiljövårdens förutsättningar att arbeta med industrisamhällets kulturarv har behandlats i ringa omfattning. Man valde därför att låta museirapporten utgå och istället satsa på två delprojekt avseende kulturmiljövården.</p>
<p>Kulturarv i teori och praktik – en forskningsöversikt av Lennart Zintchenko</p>
<p>Lennart Zintchenko inleder sin rapport med ett avsnitt som redovisar syfte, avgränsning, kulturarv i generell betydelse, kulturarv och industrisamhället samt genomförandet. Undersökningen har utgått från fyra grundläggande frågor när det gäller kulturarvet nämligen: Hur definieras begreppet och företeelsen kulturarv? Vilka engagerar sig i frågor om kulturarv? Vilken position och värde har kulturarv i dagens samhälle? Finns det några hot mot kulturarv som motiverar handling av något slag? Beträffande kulturarv och industrisamhälle definieras industrisamhället brett som industrialismens samhälle som präglas av det industriella produktionssättet och där kulturarvet består både av materiella och immateriella värden.</p>
<p>Att sätta en bakre tidsgräns för industrialismen kan vara problematiskt eftersom den varierar på olika håll i Europa och världen men för svenska förhållanden kan 1800-talets mitt vara relevant. Däremot kan man inte sätta någon främre gräns för industrisamhället. Även om vi talar om begrepp som det postindustriella samhället och informationssamhället så är det snarare en fråga om förändringsprocesser än ett epokskifte. Vi lever således fortfarande i industrisamhället.</p>
<p>Forskningsöversikten bygger på ett material som redovisas i 14 bilagor. Det är dels litteraturförteckningar i relevanta ämnen men också förteckningar över forsknings- och utbildningsinstitutioner samt projektverksamheter som hanterar kulturarvet och forskningen kring det. Översikten bygger på en inledande webbplatsundersökning som utgått från en uttalad användning av kulturarv som begrepp och företeelse. I denna första fas har universitet, högskolor samt några centrala kulturarvsinstitutioner undersökts. Därefter har skett en genomgång av ett antal översikter, utredningar och inventeringar i syfte att skapa en bild av vad som anses vara viktiga frågor i förhållande till kulturarv, kulturarvssektor och kulturvetenskaplig forskning.</p>
<p>När det gäller synliggörandet av det industriella samhällets kulturarv konstaterar Lennart Zintchenko att kulturarvssektorn framför allt har lagt industrihistoriska perspektiv, arbetslivsstudier, arkitektur, bebyggelse- och stadsplanehistoria. När det gäller den institutionaliserade kulturarvsvården har arbetslivet främst varit ett fält för Nordiska museet och SAMDOK där ju dock en stor del av landets kulturhistoriska museer är involverade. Det föreligger här en klar intressegemenskap mellan universiteten och museisektorn. Till detta fält kommer också den så kallade Gräv där du står – rörelsen inspirerad av Sven Lindqvist och Gunnar Sillén.</p>
<p>För det industrihistoriska fältet domineras litteraturlistorna av ett intresse för byggnader, avgränsade miljöer och större landskap. Det är framför allt Riksantikvarieämbetet som under en lång rad av år varit mest aktivt när det gäller undersökningar av industrihistoriska lämningar. Här finns emellertid också andra aktörer inte minst inom kulturmiljövården men också enskilda föreningar och organisationer.</p>
<p>I ett avsnitt tar översikten upp kulturarvets samhällsvärden och utgår härvid från några dokument nämligen Riksantikvarieämbetets FoU-program för kulturmiljöområdet 2001-2005, Kulturutredningens slutbetänkande (SOU 1995:84) och Unesco-programmet Vår skapande mångfald (1996). Gemensamt för de tre dokumenten är att de betonar kulturarvet som en tillgång för det kollektiva minnet samt att det kan stärka identitetskänslan. En näraliggande betoning på kulturarvets demokratiska funktioner görs i utredningen Frågor till det industriella samhället (SOU 1999:18). Litteratursökningen visar också att turismen blivit en etablerad del av kulturarvssektorn.</p>
<p>Begreppet kulturarv blir vanligt under de första åren på 1990talet och kom då att även innefatta begreppet kulturmiljö som i sin tur i slutet av 1980-talet hade ersatt beteckningen kulturminne. Lennart Zintchenko påpekar att begreppsutvecklingen under 90talet har lett till en allt starkare etablering av det antropologiska kulturbegreppet och kulturrelativistiska perspektiv. Detta får framför allt sitt genomslag i Kulturutredningen (SOU 1995:84) där kulturarvet ingår i en bred definition av begreppet kultur.</p>
<p>Enligt utredningen kan kulturarven vara både materiella och immateriella. Som immateriellt kulturarv räknas religion, språk, historia, traditioner, livsformer, idéer och samhällsstrukturer. De materiella kulturarven består av konstverk, litteratur, film, foto, föremål, byggnader, fornlämningar, anläggningar och kulturlandskap. Denna kultursyn får konsekvenser också för industriminnesvården där utredningen understryker att industriminnesvård inte handlar om kartläggning och säkerställande av ett representativt urval av byggnader och större komplex utan att bevara och levandegöra helhetsbilden.</p>
<p>I det längsta avsnittet av översikten under rubriken Kulturarvets kunskapsvärden görs en genomgång av den aktuella forskningen kring industrisamhällets kulturarv, såväl den institutionella sektorsforskningen och universitetsforskningen. Här påpekar Lennart Zintchenko att kulturarvsforskningen är ett fält statt under förändring. Delvis sammanhänger det med ett ökat intresse för utbildnings- och kompetensfrågor som har medfört många nya utbildningslinjer. Intresset har också väckts hos utomstående tunga aktörer som regering och riksdag, EU, Unesco, Riksbankens jubileumsfond m.fl.</p>
<p>I den pågående debatten har skett en begreppsförskjutning från en industrihistorisk forskning inriktad på större företag och branscher i ett ekonomiskt historiskt perspektiv mot en tvärvetenskaplig inriktning. Översikten exemplifierar denna förskjutning utifrån ett antal arbeten som Bebyggelsehistorisk tidskrifts temanummer Industriarvet i fokus (1983:36) och skriften Industriarvet i samtiden utgiven av Nordiska museet och SAMDOK (1999). Framför allt i den senare skriften visas att det industriella samhällets kulturarv även finns utanför verkstadsgolvet. ”Detta betyder dock inte att det tidigare intresset för industriella verksamheter har försvunnit. Det har snarare utvecklats till att bli en del av en bredare kulturell kontext.”</p>
<p>I ett avsnitt om efterfrågan på utvärderingar och nya kompetenser refereras Kulturutredningens två betänkanden från 1995 (SOU 1995:85). I dessa två utredningar framförs önskemål om en ökad forskningsanknytning inom kultursektorn. Problemet tacklas från två sidor. Dels handlar det om att öka och utveckla kompetensen och forskningsaktualiteten i verksamheten, dels handlar det om att utveckla metoder för att kunna utvärdera det som faktiskt görs inom sektorn. Man talar om att museologi och museivetenskap är i behov att ett eget ämne och det skrivs och om etablerandet av ett ämne kallat kulturvetenskap som skulle vara självständigt, tvärvetenskapligt och bedriva forskning.</p>
<p>I sin slutrapport om sektorsforskningen inom kulturområdet i Brytpunkt 2000 har HSFR pekat ut ett antal generellt giltiga problemområden som berör forskningen inom sektorn. Även om det framhålls att variationen är stor så kännetecknas situationen av att forskning har låg status och det speciellt när den ska finansieras inom givna institutionsramar. Andra genomgående drag är otillfredsställande redovisning av forskningsresultat som arbetas fram, att samverkan med universitetsforskningen kan utvecklas mer samt att forskningens finansiering saknar enhetliga former. Utredningen ringar vidare in ett antal områden där den anser att det behövs forskning och vetenskaplig kompetens i framtiden. Slutligen görs den bedömningen att det just nu håller på att växa fram ett kulturvetenskapligt fält som intresserar sig för kulturarv.</p>
<p>Lennart Zintchenko redovisar också synpunkter kring kulturarvsforskningen som kommer fram i Unescos rapport Vår skapade mångfald (1996) samt i Riksantikvarieämbetets FoU-dokument för åren 2001-2005. Han redovisar den tänkta inriktningen inom den planerade forsknings- och utbildningsinstitutionen Tema Q vid Linköpings universitet och för slutligen en diskussion kring frågan om vad som kan kallas forskning. Han påpekar här att det finns en diskrepans mellan vad som definieras som forskning inom museivärlden och universitetsvärlden.</p>
<p>Översikten avslutas med ett antal förslag till inriktningar och frågor för ett forskningsprogram. De samlas under fyra rubriker nämligen Vardagslivet i fokus, Utvärdering av kulturarvsverksamheter, Institutionaliserade gränser och Användning av förankring och begrepp.</p>
<p>Det som göms i snö… – Arkiven och det industriella kulturarvet av Björn Horgby, Svante Kolsgård och Lasse Kvarnström</p>
<p>Avsikten med denna delrapport i projektet är att undersöka och redovisa den kunskapspotential som finns i de svenska arkiven vad avser industrisamhällets kulturarv. Rapporten inleds med en kortfattad översikt av det svenska arkivväsendet. Liksom flera andra centrala statliga verk har Riksarkivet mycket gamla anor. Det skapades år 1618 som ett led i den märkliga organisationsomvandling av Sverige till en ämbetsstat som ägde rum under 1600-talets stormaktstid.</p>
<p>Riksarkivet är idag chefsmyndighet för de sju landsarkiven (Karlstad, Härnösand, Lund, Uppsala, Vadstena, Visby och Östersund), de två stadsarkiven (Stockholm och Göteborg), de centrala myndigheterna samt de myndigheter som sorterar under försvaret. Det offentliga arkivväsendet regleras enligt statliga förordningar och är också skyldigt att hålla arkivalierna tillgängliga för allmänheten enligt offentlighetsprincipen. Undantag görs dock för vissa sekretessbelagda handlingar. Det måste dock påpekas att regleringarna när det gäller arkivbildning inte gäller de enskilda arkiven. Företag, föreningar och organisationer är endast skyldiga att bevara material i tio år.</p>
<p>Studien bygger på exempel samtliga hämtade från Östergötlands län där man har tillgång till en stor variation på arkivbildare från offentliga arkiv till kommunala arkiv, bruksarkiv och hembygdsföreningsarkiv. Ur detta material har man försökt göra ett representativt urval. Dessa arkiv presenteras mer eller mindre utförligt i en bilaga. På regional nivå behandlas Landsarkivet i Vadstena, Östergötlands läns förenings- och företagsarkiv, Östergötlands länsmuseum, Folklivscentrum i Östergötland, Yrkesinspektionen i Östergötland samt relevanta digitaliserade arkivdatabaser. På lokal nivå behandlas företagsarkiv som bruksarkivet från Baroniet Adelswärd och de moderna storföretagen AB Facit och Holmens bruk. De kommunala arkiven i Åtvidaberg och Linköping får illustrera likheter i större och mindre kommuner. Slutligen representerar Åtvidabergs hembygdsförening det lilla föreningsarkivet. Det yttersta syftet har varit att utifrån exemplet Östergötland diskutera relevansen och nyttan av arkivväsendet för konstruktionen av det industriella kulturarvet ur både ett allmänbildande perspektiv och ur forskningssynpunkt.</p>
<p>Arkivvärlden presenterar sig med rätta som en del av vårt kulturarv. Detta konstaterande är dock inte förbehållslöst eftersom arkivbildningen sker på olika sätt beroende på arkivbildaren. Ett objektivt insamlande av kulturarvet är en omöjlighet. På ett allmänt plan kan det skiljas mellan organiserad och spontan insamling av arkivalier. Alltsedan tidigmodern tid har arkivering ingått som en naturlig del av myndigheternas arbete. Riksarkivets tillkomst senare följt av landsarkiven och en framväxande laglig reglering av verksamheten har ytterligare stramat upp det organiserade insamlandet. Motsatsen till de offentliga arkiven kan sägas var de enskilda/privata arkiven som saknar en relevant styrande lagstiftning och som är beroende av enskilda personers välvilja att ställa sitt material till arkivens förfogande.</p>
<p>Om således de offentliga arkiven styrs av lagar och förordningar tycks andra arkiv i studien exemplifierade med Östergötlands länsmuseums arkiv och de östgötska folkrörelsearkiven i sin insamling styrda av slumpen, möjligheten att förvärva material och personalens intresseinriktning.</p>
<p>En annan typ av medvetenhet blir tydlig när det gäller uppkomsten av Åtvidabergsarkiven i form av Baroniet Adelswärd och Facit AB. Här finner man indirekt en tydlig strävan att skapa en identitet kring respektive företag. I Baroniet Adelswärds arkiv förvaras arkivalier som inte bara kopparverkets företagsmässiga utveckling utan även stora delar av hela brukssamhällets och omlandets historia under perioden 1760 till 1920-talet. I Facits arkiv finns en kontinuerligt uppbyggd samling av material i syfte att framhäva den historiska traditionen. Till bilden hör att man vill ge bilden av det lyckliga samhället där konflikterna undertrycks.</p>
<p>Efter en genomgång av arkivinstitutionernas tillgänglighet där det påpekas att de offentliga arkiven i princip skall vara tillgängliga för allmänheten medan den kan inskränkas eller villkoras i förenings- och företagsarkiv diskuterar man arkivens innehållsmässiga problem. Här tas upp frågan om vilkas kulturarv som bevaras i arkiven. Hos både företag och folkrörelser tycks det som om det industriella kulturarvet tillhör företagarna och de manliga arbetarna. Kvinnorna och barnen i industrisamhället är bortglömda grupper. Förekommer kvinnorna är det som understödtagare. För en grupp manliga löntagare, tjänstemännen, tycks osynliggörandet vara delvis lika påtagligt.</p>
<p>I ett avsnitt diskuterar rapporten hur olika definitioner av begreppet industriellt kulturarv styr arkivens urvalsprocesser. På samma sätt påverkar olika ekotyper insamlingen. Brukets och godsets arkivbildning påverkas av en patriarkalisk tankefigur. Industristadens kulturarv blir beroende av en stark industritradition men här finns också en negativ faktor i samband med företagsnedläggningar som kan spoliera arkiv. Denna negativa effekt och det därav följande bristfälliga företagsmaterialet kan delvis kompenseras av stadsarkiv och folkrörelsearkiv. Detsamma gäller de regionala arkivbildarna.</p>
<p>Projektredovisningen avslutas med ett antal tänkbara förslag till fortsatt forskning:</p>
<p>S  Konstruktionen av vårt industriella kulturarv ur ett användarperspektiv. Vem konstruerar industrisamhällets kulturarv? Vilka är villkoren för en sådan konstruktion? Vad betyder eventuella gallringsprocesser för denna konstruktion?</p>
<p>S  Vems industriella kulturarv konstrueras? Vad bevaras inte i arkiven? Varför? Vilken betydelse får bortfallsprocesserna för förståelsen av kulturarvets frågor?</p>
<p>S  Relationen mellan offentliga och enskilda arkiv behöver ytterligare problematisering. De olika arkivinstitutionerna styrs utifrån olika logiker. Hur skall dessa förstås och vilka problem reses därvidlag avseende vår förståelse av kulturarvet?</p>
<p>S  En fördjupad problematisering av det svenska industrisamhällets kulturarv utifrån dikotomin fysisk artefakt (byggnader och maskiner) och människor (exempelvis minnesmaterial), som den gestaltas i arkiven.</p>
<p>S  Professionaliseringen (eller likväl av professionaliseringen) av arkivinstitutionen och dess betydelse för samtidens/framtidens förståelse för kulturarvet?</p>
<p>Storstadsprojektet – en utmaning för kulturmiljövården? Av Håkan Hökerberg.</p>
<p>Detta delprojekt har haft till syfte att granska och utvärdera genomförandet av det så kallade Storstadsprojektet som ingick som en del i Storstadspropositionen och som delvis medförde en ny roll för kulturmiljövården. Bakgrunden till Storstadspropositionen (1997/98:165) Utveckling och rättvisa – en politik för storstaden på 2000-talet är de speciella problem som är förknippade med miljön i landets tre storstäder Stockholm, Göteborg och Malmö. I propositionen framförs två övergripande mål:</p>
<p>I propositionstexten ingår ett avsnitt under rubriken Storstadens arkitektur och kulturmiljö där det ansvariga statsrådet påtalar betydelsen av den fysiska miljön för dem som bor och vistas i storstäderna och efterlyser en bred debatt förr att finna former för att förvalta och utveckla storstadens bebyggelsearv. Framför allt gäller detta efterkrigstidens bebyggelse där också kulturmiljövårdens kunskapsunderlag och värderingsnormer är otillräckliga. För att skapa ett förbättrat kunskapsunderlag inför förändringar inför förändringar i den bebyggda miljön tilldelades Riksantikvarieämbetet ett årligt bidrag på 8 mnkr under tre år 1999-2001. Medlen skulle fördelas mellan ämbetet och länsstyrelsernas kulturmiljöenheter i</p>
<p>Stockholm, Göteborg och Malmö som tillsammans skulle medverka i Storstadsprojektet.</p>
<p>Riksantikvarieämbetet hade det överordnade ansvaret för Storstadsprojektet men fastställde inte några formella direktiv för de tre länsstyrelserna. Ämbetet formulerade dock följande övergripande mål för projektet:</p>
<p>S  att utveckla nya former för kulturmiljövårdens samhällsuppdrag och utöka grunden för samverkan med medborgarna,</p>
<p>S  att vidareutveckla metoder och kunskaper för varsam förbättring av miljöer och kulturvärden,</p>
<p>S  att allmänt öka kunskapen om efterkrigstidens bebyggelse.</p>
<p>Genom att de tre kulturmiljöenheterna gavs en relativt stor frihet kom utformningen av arbetet att skilja sig en del, dock med ett antal minsta gemensamma nämnare. De tre länen hade också tillsammans med Riksantikvarieämbetet ett kontinuerligt samråd under treårsperioden. En av anledningarna till skiljaktigheterna var av ekonomisk art. Eftersom anslagen till Storstadsprojektet fördelats lika mellan de tre storstadsregionerna fick Malmö som är minst förhållandevis mycket pengar till sitt förfogande. En stor del av medlen har man valt att anslå till inventering av Malmö stad utom innerstaden där man gått igenom alla flerfamiljsbyggnader från perioden 1945-75. Man går längre bakåt i tiden än Stockholm och Göteborg på grund av att inventeringar tidigare saknats.</p>
<p>Storstadsprojektets kunskapsuppbyggnad kring efterkrigstidens bebyggelse sker främst genom inventeringar. Riksantikvarieämbetet har beslutat att inventeringen skall utföras i enlighet med Kulturmiljövårdens bebyggelseregister. I detta register finns två nivåer och inom projektet har man valt att arbeta på miljönivå och områdesnivå som båda är anpassade för större och/eller enhetliga områden. Fördelen med bebyggelseregistret är att det är lättillgängligt via en Internetbaserad databas. Nackdelen är att det är uppbyggt efter kulturmiljövårdens traditionella mönster och att det därför inte finns plats för viss information som kan vara angelägen för den sena bebyggelsen. Malmö har därför valt att hålla sig avvaktande till registret och ännu inte lagt in några data.</p>
<p>Som nämnts totalinventerar Malmö hela staden medan i Göteborgsregionen inventeras enhetligt planerade och storskaliga områden planerade eller uppförda 1955-75 i Göteborgs ytterområden samt delar av Mölnlycke och Mölndals kommun. I Stockholms län var avsikten från början att en del av kranskommunerna skulle inventeras men av tidsmässiga och ekonomiska skäl har man måst inskränka sig till Stockholms stad och de områden som planerats eller uppförts 1960-75. 50-talsbebyggelsen är redan inventerad i Stockholms stad. I samband med inventeringen har man intervjuat de arkitekter som deltog i planeringen av respektive område. De kommuner i stockholmsregionen som inte inventeras får istället tillgång till den inventeringshandbok som kommer att ges ut av Storstadsprojektet i Stockholm.</p>
<p>Inom Storstadsprojektet var man överens om att inventeringarna inte skulle innehålla någon värdering av bebyggelsen. De traditionella kulturhistoriska värderingar som kulturmiljövården vanligtvis använder är svåra att tillämpa på den yngre bebyggelsen. Dessutom skulle en värdering utförd enbart av sektorföreträdare strida mot tanken om ett brett medborgarinflytande. I stället för värdering innehåller ofta inventeringarna på områdesnivå en kommentar, där karakteristiska drag i områdets fysiska gestaltning redovisas.</p>
<p>Rapporten redovisar grundligt de olika aktiviteter som genomförts av Storstadsprojektet i de tre storstadsområdena utöver inventeringen. Denna har i de flesta fall varit utåtriktad i en strävan att nå så många människor som möjligt och framför allt innevånarna i de aktuella områdena. Ett av syftena med projektet var ju att genom kunskapsinsamling och analys ändra synen på millionprogrammets bostadsområden och lyfta fram de kvaliteter som faktiskt finns där. Samtidigt ville man aktivt nå ut till innevånarna i de undersökta områdena för att nå en delaktighet i processen från de boendes sida. Det har skett på en mängd olika sätt. Man har ordnat utställningar, arrangerat stadsvandringar, genomfört intervjuundersökningar och ordnat seminarier. Dessutom har en hel del publikationer getts ut, dels av mer informativ karaktär ofta i broschyrform, dels av mera analytisk, vetenskaplig karaktär.</p>
<p>I ett försök till analys av arbetet i Storstadsprojektet konstaterar Håkan Hökerberg att kulturmiljövården har kommit in i en delvis ny roll genom samhällsuppdraget att bidra till en positiv utveckling av storstädernas fysiska miljö. Utöver den antikvariska verksamheten skall sektorn även tillvarata det samtida kulturarvet, ett kulturarv som brukas och förändras. Demokrati och delaktighet skall ges större utrymme. Storstadssatsningen sociala ambitioner innebär att kulturmiljövården tilldelas helt nya arbetsuppgifter.</p>
<p>Håkan Hökerberg sammanfattar sin undersökning på följande sätt: ”Storstadsprojektet visar på möjliga tolkningar av kulturarvsbegreppet när det gäller industrisamhällets bebyggelse från efterkrigstiden. Begreppets tillämpning inom detta fält är dock långtifrån färdigutrett och bör bli föremål för fortsatt forskning. En annan forskningsuppgift är att utvärdera hur Storstadsprojektets resultat omsätts i den kommunala bevarandeplaneringen.”</p>
<p>Kulturarvsfabrikens produktionslinjer av Karin Gustavsson</p>
<p>Syftet med den fjärde delrapporten är att undersöka hur kulturmiljövården eller om man så vill kulturarvssektorn fungerar i praktiken, hur går det till och vilka är det som bestämmer. Utifrån fem pilotfall vill Karin Gustavsson visa hur olika objekt väljs ut och inlemmas i kulturarvet och skyddas medan andra utesluts.</p>
<p>Rapporten inleds med en genomgång av olika begrepp som används inom sektorn och Karin Gustavsson pekar här på den begreppsförvirring som råder med ett antal icke klart definierade begrepp. Dessutom har en begreppsförskjutning skett över tiden. Så till exempel talade man fram till i slutet av 1980-talet om kulturminnesvård, ett begrepp som ersattes av kulturmiljövård och i dag tycks glida över till kulturarvsvård. Även begreppet vård har börjat ifrågasättas. Även när det gäller organisationen finns ett otydligt språkbruk. Begrepp som den statliga miljöorganisationen, den regionala kulturmiljövården och regionorganisationen används av Riksantikvarieämbetet utan att definieras tydligt.</p>
<p>I denna inledande, allmänna redovisning definieras och räknas upp aktörerna inom kulturarvssektorn centralt, regionalt och lokalt. I Kulturminneslagen sägs att Länsstyrelsen har tillsyn över kulturminnesvården i länet och att Riksantikvarieämbetet har överinseende över kulturminnesvården i landet. Centralt har emellertid även andra verk ett ansvar för miljöfrågorna som berör sektorn som till exempel Boverket och Statens Fastighetsverk. På länsstyrelserna hanteras verksamheten av kulturmiljöenheten/funktionen under länsantikvarien. Denne hanterar de sektorsövergripande frågorna i samverkan med andra enheter och är underställd länsstyrelsens styrelse och landshövdingen. Länsantikvarien kan i vissa kulturmiljöfrågor ”bli överkörd” men har då rätt och skyldighet att anmäla avvikande åsikt. På det regionala planet spelar också de regionala länsmuseerna en viktig roll men som Karin Gustavsson påpekar har de en betydligt friare ställning och styrs inte av ett statligt regelverk. Verksamheten kan därför variera starkt i olika län.</p>
<p>Mycket viktiga aktörer när det gäller den fysiska samhällsplaneringen och därmed också kulturmiljöfrågorna är kommunerna där ansvaret främst vilar på byggnadsnämnden i kraft av det kommunala planmonopolet. Ett problem i den kommunala planeringen är att alltför många kommuner saknar yrkeskompetens inom kulturmiljövården. Ett annat problem är att kulturmiljövårdens lagstiftning är snårig och svåröverskådlig framför allt på kommunal nivå. De viktigaste lagarna som styr kulturmiljöfrågorna är Kulturminneslagen, Plan- och bygglagen samt Miljöbalken.</p>
<p>Den största delen av rapporten upptar en redovisning av fem fallstudier i fyra olika län i Sverige där kulturmiljövårdens företrädare har försökt rädda kulturhistoriskt värdefulla men hotade industriminnen. Alla fem ärendena har varit mycket intrikata och vållat mycket arbete och invecklade turer och resultatet har varit högst skiftande. Det finns inte här plats att göra någon ingående skildring utan det får bli information i notisform. Varje beskrivning inleds med en beskrivning av kulturmiljövårdens organisation i respektive län, görs en genomgång av ärendet och avslutas med en sammanfattande kommentar. De fem exemplen är Hörby station och Eslövs spannmålslagerhus, båda i Skåne län, Smalspårsjärnvägen i Kronobergs län, Porjus kraftverkssamhälle i Norrbottens län och länsfängelset i Gävle i Gävleborgs län.</p>
<p>Hörby station uppfördes 1882 och består av en huvudbyggnad med två flyglar. 1967 lades järnvägstrafiken ned och på 1990-talet började man diskutera bostadsbebyggelse på platsen. I en bevarandeplan för det centrala Hörby år 1992 hade stationen betecknats som omistlig. Efter olika turer såldes fastigheten år 1999 för en krona av kommunen till det allmännyttiga bostadsföretaget Hörbybostäder som planerade att bygga om stationen till bostäder. Företaget ville dock riva flyglarna då man hävdade att det skulle bli orimligt dyrt att behålla dem. Kommunen accepterade argumentet och var beredd att utarbeta en detaljplan som tillät rivning.</p>
<p>Stationsområdet i Hörby var inte riksintresse för kulturminnesvården men länsstyrelsen började undersöka frågan om det inte kunde bli det. Ärendet remitterades till Riksantikvarieämbetet och Boverket som kom till olika ståndpunkt där Boverket accepterade riksintresset medan ämbetet ställde sig tveksamt. Under handläggningstidens gång ändrar sig emellertid fastighetsägaren och begär i en skrivelse till byggnadsnämnden en ändrad detaljplan som möjliggör att stationsbyggnaden inklusive flyglarna inrymmer kontorslokaler och härigenom har den kulturhistoriskt värdefulla miljön räddats.</p>
<p>Karin Gustavsson har i essäsamlingen Industrisamhällets många ansikten, som ingår som en del i denna rapport skrivit en artikel under rubriken En nationell angelägenhet, där hon beskriver de övriga fyra pilotfallen. För hanteringen av ärendena rörande</p>
<p>Spannmålslagerhuset i Eslöv, Skåne län, smalspårsjärnvägen Västervik – Växjö i dess sträckning genom Kronobergs län, Porjus kraftverkssamhälle i Norrbottens län samt länsfängelset i Gävle, Gävleborgs län hänvisas därför till denna artikel.</p>
<p>I en sammanfattande konklusion konstaterar Karin Gustavsson att det finns många aktörer på kulturarvsområdet. De statliga myndigheterna är styrda av sina instruktioner, regleringsbrev, uppdrag och krav på återrapportering. De regionala museerna däremot kan agera betydligt friare och har inte alls samma typ av krav på återrapportering av sin verksamhet. Situationen för de kommunala museerna varierar i hög grad mellan olika kommuner kulturverksamheten är organiserad på olika sätt i olika kommuner. Dessutom är det ett fåtal kommuner som har ett eget museum eller annan antikvarisk kompetens.</p>
<p>Exemplen Hörby station och smalspåret i Kronobergs län visar att det i mycket hög grad är kommunerna som bestämmer vad som skall infogas i kulturarvet. Kommunerna har planmonopol och bestämmer själva om den fysiska miljön inom kommungränserna. Det enda undantaget är när ett område har klassats som riksintresse, där staten genom länsstyrelsen kan gå in och styra utvecklingen. Även fastighetsägaren har ett stort inflytande och kan genom sitt agerande påverka vilket visas av flera av exemplen, kanske mest påtagligt när det gäller stationshuset i Hörby och smalspårsjärnvägen.</p>
<p>Länsstyrelserna med sin kulturmiljöenhet ledd av länsantikvarien har en nyckelroll när det gäller utpekandet och skyddandet av kulturarvet. Länsantikvarien har emellertid inte någon suverän roll utan är beroende av och påverkas av övriga sektorsenheter och inte minst länsledningen. Smalspårsjärnvägen och länsfängelset i Gävle är talande exempel. Landshövdingen i Kronobergs län var minst sagt kallsinnig till ett bevarande och länsantikvarien tvingades i flera fall att anmäla avvikande mening till länsstyrelsens beslut. I Gävlefallet kom landshövdingens intresse och personliga engagemang att bli en avgörande faktor för att fängelset kunde räddas och återköpas av staten genom Statens fastighetsverk.</p>
<p>Ytterligare en part som ofta påverkar kulturarvsarbetet är det personliga engagemanget hos enskilda personer eller intresseföreningar.</p>
<p>Avslutningsvis pekar Karin Gustavsson ett antal frågeställningar som hon tycker behöver studeras och analyseras ytterligare. Hit hör frågan om ansvarsfördelningen mellan stat och kommun. Vilken syn har staten respektive kommunerna på sig själva och varandra i kulturarvsbevarandet, i nuläget och i ett historiskt perspektiv? En annan problemställning är definitionen av ”sektorn” och dess ”aktörer” samt museernas roll i kulturmiljövården.</p>
<p>Projektet Kulturarv i praktiken med dess fyra delprojekt har gett oss en grundlig och grundläggande diskussion kring kulturarvsfrågorna i allmänhet och industrisamhällets kulturarv i synnerhet. Delegationen bedömer detta som mycket värdefullt eftersom denna diskussion, även om den förekommer, inte har varit tillräckligt synlig eller genomgripande. Det är hög tid att vi får till stånd en kritisk granskning och självprövning av ”kulturarvssektorn”. Under senare år har nya problemställningar kommit upp på bordet som till exempel industrisamhällets kulturarv och millionprogrammets bostadsområden som kräver nya grep och en omprövning av tidigare verksamhet och infallsvinklar.</p>
<p>Av de fyra delprojekten har den inledande forskningsöversikten en utpräglat teoretisk karaktär förutom sammanställningen av vad som hittills har gjorts. De övriga har en mera handfast operativ inriktning där olika aspekter på kulturarvsarbetet, dess behov och möjligheter redovisas. Genomgången av de östgötska arkiven belyser på ett bra sätt den kunskapspotential som finns i arkiven men också de problem och felkällor som finns i de arkivaliska urvalsprinciperna som är olika för olika typer av arkiv. De två avslutande projekten belyser var och en på sitt sätt problemen i den praktiska hanteringen av kulturarvsarbetet.</p>
<p>En genomgång av de fyra rapporterna lyfter fram några frågor som måste bearbetas för framtiden. En sådan fråga är behovet av exaktare definitioner. Inom sektorn uttrycker vi oss ofta slarvigt och menar olika saker med samma ord. Ett annat behov som lyfts fram är nödvändigheten av att arbeta mer tvärvetenskapligt vilket framför allt gäller senare tiders historia. Till sist måste vi bli betydligt bättre på att skapa större delaktighet för de många människor eller om man så vill arbeta mer demokratiskt.</p>
<p>Projektet har således gett ett gott resultat och det är viktigt att de olika genomgångarna kan nå ut till många och skapa underlag för en fortsatt diskussion. Det kan inte ske i den nuvarande formen. Delegationen ser det därför som önskvärt att de fyra rapporterna kan bearbetas ytterligare och tryckas i någon form av lättillgänglig publikation.</p>
<h2>Sjöfarande kvinnor</h2>
<p>Regeringens beslut</p>
<p>På förslag av Delegationen för industrisamhällets kulturarv beslutade regeringen 2000-09-28 att tilldela Sjöhistoriska museet 400 000 kronor för ett projekt kallat Sjöfarande kvinnor. Projektet syftar till att dokumentera och forska om kvinnliga yrkessjöfarare, bland annat i samarbete med Sjöfarande Kvinnors Förening och relevanta fackliga organisationer. Genom främst intervjuer och arkivgenomgång skall de kvinnliga pionjärernas erfarenheter av arbete inom svensk handelssjöfart samlas. Projektet skall resultera i en utställning och en publikation. Sjöhistoriska museet skall redovisa bidragets användning till Delegationen för industrisamhällets kulturarv senast den 1 mars 2001 samt senast den 1 mars 2002. En slutredovisning skall lämnas till Regeringskansliet (Kulturdepartementet) senast den 31 december 2002.</p>
<p>Projektets syfte enligt ansökan</p>
<p>Genus och tradition är av relevans för många frågeställningar inom det maritimhistoriska/industrihistoriska området – ändå har sjöfartsnäringen traditionellt hanterats som en manlig domän. Sjöhistoriska museet har nu ambitionen att dokumentera och utforska kvinnors roller inom sjöfartsnäringen, både som parter i sjömansfamiljerna och i det nu aktuella projektet som pionjärer inom ett manligt yrke. Under 1900-talet genomgick den svenska sjöfarten flera genomgripande strukturförändringar som också påverkade sjöfolkets tillvaro på olika sätt. Men vad detta betydde och fick för konsekvenser för kvinnorna i sjöfartsnäringen är varken skildrat eller analyserat.</p>
<p>De kvinnliga yrkessjöfararna utgör ännu idag ingen stor grupp inom svensk sjöfartsnäring. De har slutit sig samman i Sjöfarande kvinnors förening, ett nätverk för kvinnor lastfarten. Namnet kommer från en förening som bildades 1921 och på 1920- och 30talen kämpade fackligt för kvinnornas rättigheter att överhuvudtaget få utöva sina yrken till sjöss. På 1920-talet väcktes motioner i Riksdagen för att utestänga kvinnor från nord- och östersjöfart. Motståndet mot kvinnlig besättning blev kompakt bland sjöfolket.</p>
<p>Sedan dess har mycket förändrats men kvinnorna utgör fortfarande en absolut minoritet bland de anställda ombord. Men de har högre befattningar idag än tidigare. Sjöfarande kvinnors förening utgör ett nätverk som skall spela en viktig roll i dokumentationen av sjökvinnornas villkor idag. Tillsammans med en representant från föreningen och relevanta fackliga organisationer avser Sjöhistoriska museet att genom främst intervjuer och arkivgenomgång samla de sjöfarande kvinnliga pionjärernas erfarenheter av arbete inom svensk handelssjöfart.</p>
<p>Projektets genomförande</p>
<p>Projektet har bedrivits i överensstämmelse med den planering som redovisades i bidragsansökan. Projektledare är avdelningschefen Ingrid Kaijser, Sjöhistoriska museet och etnologen Elna Nord har varit anställd i fem månader för att bistå vid insamlingen av materialet. Föreningen Sjöfarande Kvinnor har som nämnts fungerat som nätverk och resurs för undersökningen och Madelaine Sandström, maskinist och lärare på Sjöbefälsskolan i Göteborg har varit kontaktlänk till föreningen.</p>
<p>Fram till och med utgången av år 2001 pågick materialinsamling i form av arkivstudier, intervjuer med sjöfarande kvinnor samt tre stycken fältstudier på fartyg med kvinnligt sjöbefäl. Under första halvåret 2002 pågår manusskrivning och under hösten bearbetning och redigering för tryckning och utgivning av en publikation mot slutet av året helt i enlighet med den planering museet redovisade i sin anslagsansökan.</p>
<p>Beskrivning av projektet</p>
<p>Då ju projektet inte skall slutredovisas enligt planeringen förrän mot slutet av år 2002 med den aviserade publikationen bygger följande redovisning på de preliminära redovisningar som Sjöhistoriska museet har lämnat in under projektets gång.</p>
<p>Den grundläggande problemställningen för projektet är följande. Arbetslivsforskning visar att arbetsmarknaden i Sverige ännu idag präglas starkt av könssegregering. Denna arbetsdelning och olika yrkens könsmässiga tillhörighet är en del av den kulturella konstruktionen av manlighet och kvinnlighet. Den är också en del av ett maktförhållande mellan könen där kvinnorna är underordnade. Den svenska sjömanskåren har under de senaste åren krympt till ca 9 000 sjömän, varav ca 300 utgörs av kvinnor i de mansdominerade yrkena ombord. Sjöfartsyrken är av tradition enkönade. Sjölivets grundförutsättningar under alla tider är att både arbetsliv och fritid är förlagd ute till havs, på en starkt begränsad yta, isolerat från hem, anhöriga och vänner på land. Yrkesrollen och privatpersonen flyter ihop och urvalet av sociala kontakter är begränsade. Det går inte att gå hem efter dagens slut, händelser under arbetstiden präglar även fritiden och tvärtom.</p>
<p>De flesta yrkeskategorierna ombord är fortfarande utpräglat manliga och de få individer av motsatt kön som ingått i fartygsmiljöns manliga domäner har betraktats som ”udda” inslag som snarare förstärkt den enkönade prägeln än luckrat upp den. Detta tycks vara svårt att ändra på.</p>
<p>I detta problemkomplex finns det många frågor som dokumentationen förhoppningsvis skall ge svar på. Finns det något som tyder på att de enkönade sjömansyrkena skulle kunna omvandlas till modernare nya yrken med andra genuskoder? Vad händer när ett fåtal kvinnor finns i ett yrkesområde med utpräglat manlig genuskodning? Vad händer ombord när en kvinna anställs på däck, i maskin eller på bryggan? Vilka strategier utformar de sjöfarande kvinnorna som underlag för sitt handlande ombord, i arbetet och på fritiden? Hur gestaltar sig symbolisk och upplevd kvinnlighet inom ramen för den manliga yrkeskulturen? Vad förenar och vad skiljer det ”manliga” och det ”kvinnliga” i yrkesrollerna ombord, t.ex. fysisk styrka, teknik etc? Hur skapar sjökvinnan sin yrkesidentitet? Hur återverkar yrket på den privata sfären och hur förenar den ”kvinnliga sjömannen” karriären med äktenskap och barn?</p>
<p>Sjöfolkets tillvaro ombord granskad ur ett kvinnligt perspektiv innehåller en del motsägelsefulla element. Män och kvinnor har utifrån sett samma yrkesvillkor till sjöss. Bland annat har de sedan länge haft lika löner. Men även om alla i besättningen delar samma verklighet, har ofta de enstaka kvinnorna ombord andra ingångar och perspektiv på denna verklighet. Många känner sig kluvna i sitt förhållningssätt till yrket. Vilken historia skall de berätta, om sjömanslivet eller en kvinnlig sjömans liv, båda lika sanna? Det finns en könsblindhet som måste belysas och som måste problematiseras för att man skall kunna se omgivningen på ett nytt sätt.</p>
<p>Dokumentationen har medfört att ett mycket stort material arkiverats i museets samlingar. Förutom utskrifter av intervjuer och skriftliga intervjusvar från de medverkande rör det sig om foton, dagböcker, brevsamlingar och personalia som kopierats. Vissa av de intervjuade kvinnorna i Sjöfarande kvinnors förening har under utbildningen vid sjöbefälsskolorna eller senare i livet gjort examensarbeten där olika ämnen och problemområden utreds ur ett kvinnligt sjömansperspektiv. Även dessa arbeten har samlats in.</p>
<p>I projektet har även ingått ett fältarbete om nio dygn på en svenskflaggad tankbåt för att följa en kvinnlig andrestyrmans arbete. Ytterligare besök på fartyg har gjorts med tre dygn tillsammans med en kvinnlig styrman på en Cementabåt samt lotsturer i Gävle lotsdistrikt med Sveriges första kvinnliga lots. En journalist och tidigare kvinnlig sjöman har även gjort en femdygns tur med isbrytaren Atle för att följa en kvinnlig styrman och en kvinnlig matros.</p>
<p>I projektet har deltagit totalt 78 kvinnor varav 58 har intervjuats och de övriga besvarat frågelistan genom att skriva själva, kortare eller längre texter. Av de medverkande var två födda 1905 respektive 1918 och de övriga mellan 1930- och 80-talen. Nitton kvinnor arbetade till sjöss vid tiden för dokumentationen men många som gått iland arbetar ännu inom sjöfartsområdet, på rederier, i hamnar, i räddningstjänst, inom sjöfartsverket och på sjömans- och sjöbefälsskolor.</p>
<p>Inom de olika yrkeskategorierna var tjugosex styrmän, varav tretton överstyrmän, men bara ett par har tjänstgjort som befälhavare. Tolv kvinnor var telegrafister, ett yrke som försvann helt under slutet av 1980-talet. Tjugonio kvinnor hade arbetat som matroser och sedan läst vidare, åtta var matroser vid undersökningstillfället. Femton kvinnor kom från maskin varav nio hade tjänstgjort som andre maskinist, fem som förste, en som chief och en som motorman. I denna grupp fanns också två motorelever. Praktiskt taget alla som arbetat i maskin hade sjöingenjörsutbildning. Tjugofyra av kvinnorna hade arbetat inom ekonomiavdelningen, alla hade börjat som mässman och sedan vidareutbildat sig.</p>
<p>Sjöhistoriska museet har en lång och gedigen erfarenhet av etnologiska samtidsundersökningar inom sjöfartsnäringen. I och för sig har man redan i tidigare undersökningar varit inne på frågan om kvinnans roll både som yrkesverksam till sjöss och som part i en sjömansfamilj. Det har dock skett mera marginellt och nu fokuserar man sig på problemställningarna kring kvinnan som yrkesarbetande i en totalt mansdominerad yrkesvärld. Denna fråga är inte unik för sjöfartsnäringen och delegationen tror därför att undersökningen när den är klar och publicerad kan få stor betydelse för diskussionen inom och dokumentationen av andra yrkesgrupper.</p>
<p>Att ämnet är angeläget och väcker engagemang avspeglas inte minst i massmediadebatten. Samma språk talar följande passus i ett intervjusvar från en av deltagarna i museets intervjugrupp, AnnaLena Johansson: ”jag jobbar numera i en mansdominerad bransch, byggbranschen, och har mina erfarenheter därifrån. Det ni gör är otroligt viktigt för alla oss som jobbar och kämpar med ”gamla” värderingar och attityder. Att dokumentera och granska vår nutid hjälper oss att skapa vår framtid. Tack för att ni gör detta!!!”</p>
<h2>Vem bevarar det industrihistoriska arvet</h2>
<p>Regeringens beslut</p>
<p>På förslag av Delegationen för industrisamhällets kulturarv beslutade regeringen 2000-05-04 att bevilja Värmlands museum ett bidrag på 180 000 kronor för genomförande av projektet Vem bevarar det industrihistoriska arvet? Genom projektet avser museet bl.a. att följa upp och analysera de senaste 30 årens arbete med industrihistoria och industriminnesvård i Värmland. I projektet ingår ett nordiskt seminarium kring de belysta frågorna samt en slutrapport. Värmlands museum skall den 1 mars 2001 lämna en redovisning av bidragets användning till Regeringskansliet (Kulturdepartementet) och till Delegationen för industrisamhällets kulturarv.</p>
<p>Projektets syfte enligt ansökan</p>
<p>Värmlands museum har sedan 1968 målmedvetet och långsiktigt arbetat med länets industrihistoria och industriminnesvård. Museet tillhör därmed pionjärerna bland museer och kulturmiljövård i Sverige i att systematiskt dokumentera, bevara, vårda och levandegöra fysiska lämningar och minnen inom detta ämnesområde. År 1977 inrättades en särskild tjänst vid museet som industriantikvarie och redan år 1972 bildades Föreningen Värmländska industriminnesmärken som är en sammanslutning av de företag som äger industribyggnaderna, kommunerna där objekten ligger samt Värmlands museum och Länsstyrelsen. Föreningen förvaltar idag 11 anläggningar, de flesta byggnadsminnen.</p>
<p>I drygt 30 år har således det industrihistoriska kulturarvet varit en del av Värmlands museums löpande verksamhet. Mot denna bakgrund önskar museet utvärdera detta arbete i syfte att utreda och analysera en rad problem- och frågeställningar under följande rubriker: Vad har bevarats? Vems industrihistoriska arv är det som bevarats? Vilka förvaltningsformer förekommer? Hur sker levandegörandet? Värmlands museum önskar genomföra denna utredning under år 2000. Avsikten är att presentera resultatet dels i en skriftlig rapport dels i ett nordiskt seminarium för att föra ut de värmländska erfarenheterna.</p>
<p>Projektets genomförande</p>
<p>Som framgår av regeringsbeslutet skulle projektarbetet vara avslutat den 1 mars år 2001. På grund av förändringar i personalsammansättningen sökte emellertid och erhöll museet uppskov. Projektet är nu avslutat med publiceringen av rapporten Vem bevarar det industrihistoriska arvet – En lägesrapport över arbetet med den värmländska industrihistorien. Den aviserade konferensen om industrisamhällets kulturarv hölls den 15-16 november 2001 på Värmlands museum i Karlstad. Rapporten har utarbetats av Petra Eriksson vid Värmlands museum.</p>
<p>Beskrivning av projektet</p>
<p>Arbetet med den nu avslutade rapporten överensstämmer, vad beträffar syfte, inriktning och metod, med de riktlinjer som angavs i anslagsansökan till delegationen. I ett inledande metodavsnitt betonas att rapporten bygger på befintligt material i form av inventeringar och kulturmiljövårdsprogram mm. En enkät sändes ut med frågematerial till kultur- och turistansvariga i länets samtliga kommuner men av 16 kommuner svarade endast fyra. Materialet gick därför inte att använda till en länstäckande skildring och analys. I metodavsnittet behandlas de frågeställningar som varit styrande för arbetet och som redovisats ovan. Här preciserar Petra Eriksson också några av de definitioner som hon har använt som industrihistoria, det industrihistoriska arvet, industriellt kulturarv och industriminne.</p>
<p>Den värmländska industritraditionen har sina rötter i medeltiden, kanske 1300-talet och är ända in på 1800-talet så gott som helt knuten till järnframställning och järnhantering. Industrin är framför allt lokaliserad till de östra delarna av Värmland beroende på tillgången av brytbar malm. Från början var hanteringen organiserad i bergslag med bergsmän som ägde andelar i gruvan och masugnshyttan. Därifrån gick tackjärnet till hammarsmedjan för tillverkning av smidbart stångjärn. Såväl gruvhanteringen som hyttdriften tärde hårt på skogen och på 1600-talet förbjöd Bergskollegium allt stångjärnssmide i Bergslagen. Detta ledde till att vi nu fick en spridning av järnbruken till andra delar av Värmland. Man sökte sig då framför allt till älvdalarna med goda transportmöjligheter, tillgång till vattenkraft och skogsmarker.</p>
<p>Med det sena 1800-talets omvandling av järnframställningsmetoderna slås många av de små järnbruken ut och verksamheten koncentreras till ett fåtal stora anläggningar. Nu får också skogsvaruindustrin en stor betydelse med sågverk, massafabriker och pappersbruk. Kring sekelskiftet 1800/1900 börjar vattenkraften att utnyttjas genom anläggning av kraftverk med början år 1891 för att under 1900-talet byggas ut till en storindustri. Värmlandsindustrin kan således sägas ha varit baserad på naturtillgångarna skog, järnmalm och vattenkraft. Järntillgången har också varit betydelsefull för verkstadsindustrin som växer fram under 1800-talets andra hälft. Till skillnad från råvaruindustrin söker sig verkstadsföretagen till städer och stadssamhällen.</p>
<p>Efter den industrihistoriska genomgången tar rapporten upp frågan om lagskyddet för de industrihistoriska miljöerna. Av 70talet byggnadsminnen i Värmlands län har 11 anläggningar direkt anknytning till industrihistorien och då framför allt till järn- och stålindustrin. En inte oväsentlig del av det äldsta industrihistoriska arvet har ett lagstadgat skydd som fasta fornlämningar. Det är fråga om övergivna anläggningar som hyttruiner, övergivna gruvområden, dammvallar, slaggförekomster, stånggångslämningar m.m. Även här gäller det framför allt östra Värmland.</p>
<p>Kommunerna har stora möjligheter enligt PBL att säkra skyddet för de kulturhistoriska miljöerna. Rapporten granskar kulturmiljöprogrammen för de två kommunerna Storfors och Grums och finner att båda lyfter fram det industrihistoriska arvet. Även i kommunernas översiktsplaner sker detta. När det gäller kulturmiljövårdens riksintressen enligt Miljöbalken så finns i Värmlands län sammanlagt 41 utpekade områden. Av dessa har 13 en utpräglat industrihistorisk karaktär och här rör det sig framför allt om det bergshistoriska arvet och en tyngdpunkt på östra Värmland och särskilt Filipstads kommun med 9 områden.</p>
<p>Vid sidan av de byggnadsminnesförklarade eller på annat sätt skyddade industrimonumenten finns i Värmland ett stort antal så kallade arbetslivsmuseer. Jan af Geijerstam har i sin bok ”Arbetets historia” förtecknat och beskrivit ca 1000 arbetslivsmuseer i Sverige varav 40 har antecknats i Värmlands län. Vid sidan av de traditionella bruksmiljöerna finner vi här också museer som Mariebergs sjukhusmuseum i Kristinehamn, Ölme diversehandel, Karlstads skolmuseum och Tandläkarmuseet i Sunne.</p>
<p>I fyra fallstudier redovisar rapporten olika sätt att tillvarata det industrihistoriska arvet och börjar med Föreningen Värmländska Industriminnen. Föreningen bildades år 1973 som ett försök att skapa en långvarigt hållbar lösning på problemet hur man skall kunna bevara kulturhistoriskt värdefulla men övergivna eller oanvända industrianläggningar. Föreningen består idag av kommuner, företag och föreningar som genom ägande eller förvaltning av intressanta industrihistoriska anläggningar har rätt att inträda i föreningen. Föreningen äger två anläggningar och har förvaltningsavtal för ytterligare nio som ägs av företag, kommun eller förening. Den övervägande delen av de elva industriminnena utgörs av gruvor och hyttor. Undantagen är martinverket i Munkfors, bessemerverket i Hagfors och Dejeforsens kraftstation. Samtliga utom två är helt eller delvis byggnadsminnen.</p>
<p>I en genomgång av kommunen som bärare av det industrihistoriska arvet betonas att eftersom endast 4 av länets 16 kommuner svarat på den utskickade enkäten så blir strukturen otydlig. Det som hittills har lyfts fram i och av kommunerna tillhör nästan uteslutande de tunga basnäringarna. Från kommunalt håll upplever man att det är de ideella krafterna, eldsjälarna, som lyfter fram och tar initiativ till ett bevarande. De 4 kommuner som svarat på enkäten säger sig alla vara intresserade av och avser att arbeta med det industriella arvet. Det är på kommunal nivå de bästa förutsättningarna finns för en förankring av det industrihistoriska arvet. Men kulturmiljövården och industriminnesvården är helt avhängig av det eventuella personliga engagemang och intresse som de kommunala tjänstemännen och politikerna har.</p>
<p>Beroendet av lokala eldsjälar visar nästa exempel som rapporten tar upp nämligen Lesjöfors museum. Industriorten var helt beroende av Lesjöfors AB som gick i konkurs år 1985 och därmed avslutade en 300-årig industritradition. En enskild eldsjäl, konstnären Lars-Erik Vänelöf, lyckades entusiasmera kommunen och invånarna och man lyckades skapa ett museum i det gamla gjuteriet som har fått stor betydelse för bygden.</p>
<p>Det sista exemplet som tas upp i rapporten är projektet Bergsmän och bruksfolk som till vissa delar är EU-finansierat. Syftet är att åstadkomma ett nätverk av besöksvärda industriminnen av ungefär samma typ som Ekomuseum Bergslagen. Det är alltså i första hand inte fråga om ett bevarande utan snarare att stimulera besöksnäringen.</p>
<p>I en avslutande summering konstateras att de delar som har bevarats och som vårdas av det värmländska industriarvet i huvudsak består av den tunga råvaruindustrin, gruvområden, hyttor och järnbruk. Det är en mansdominerad industrimiljö där också bevarandekrafterna är mansdominerade. När det gäller den mera differentierade verkstadsindustrin och övriga industrin från 1900-talet är situationen betydligt sämre.</p>
<p>Rapporten avslutas med en diskussion om framtiden och inriktningen av det fortsatta arbetet. Här konstateras bland annat att det är monumenten som blivit bevarade. För framtiden krävs en mer nyanserad bild där man beaktar den helhet som industriarvet består av. Inte minst måste det immateriella arvet belysas på ett helt annat sätt en hittills. Petra Eriksson diskuterar möjligheten att genomföra kommunbaserade inventeringar för att kunna täcka hela Värmland ur alla aspekter. Hon vill också se en utveckling av BISKgruppens arbete. (Bevarandet av industrisamhällets kulturarv).</p>
<p>Rapporten Vem bevarar det industrihistoriska arvet? och det arbete som föregått utgör en mycket värdefull granskning och summering av strävandena att bevara och säkra det industrihistoriska arvet i Värmland. Värmlands län framstår som ett pionjärlän i detta arbete med en trettioårig tradition. Många av de delvis okonventionella lösningar som arbetades fram på 1970-talet med övergripande branschinventeringar och bildandet av Föreningen värmländska industriminnesmärken har haft en avgörande betydelse för att så mycket av den värmländska basindustrin har kunnat räddas för eftervärlden.</p>
<p>Med tanke på den för svenska förhållanden långa traditionen i bevarandearbetet känns det nu naturligt och följdriktigt att man stannar upp och gör en uppföljning och kritisk granskning av arbetet och ställer ett antal frågor för framtiden. Delegationen instämmer i stort med de slutsatser som dras och vill understryka vikten av att arbetet vidgas från ett utpräglat monumenttänkande till en vidgad och mer samlad syn på helheten i industrisamhällets kulturarv. Rapportens kritiska synpunkter förtar dock på intet sätt värdet i det arbete som hittills utförts i Värmland.</p>
<p>Förhoppningsvis kan det nu slutförda arbetet och den till utformningen tilltalande rapporten utgöra ett värdefullt inlägg i den viktiga debatt som förs och måste föras inför framtiden.</p>
<p>Ett seminarium kring Barsebäcks kärnkraftverk och kulturarvet</p>
<p>Regeringens beslut</p>
<p>På förslag av Delegationen för industrisamhällets kulturarv beslutade regeringen 2000-11-16 att tilldela Regionmuseet i Skåne 50 000 kronor för genomförande av projektet Stort, fult och farligt? Ett seminarium kring Barsebäcks kärnkraftverk och kulturarvet. För genomförandet av seminariet svarar Industrihistoriskt forum och Regionmuseet i Skåne. Seminariet syftar till att belysa kärnkraften ur ett kulturarvsperspektiv och att rikta uppmärksamhet på det sena industrisamhällets kulturarv. Frågor som kommer att beröras gäller bevarande av fysiska anläggningar och arkivmaterial, människors upplevelser av kärnkraften m.m. Regionmuseet i Skåne skall redovisa bidragets användning till Delegationen för industrisamhällets kulturarv och till Regeringskansliet (Kulturdepartementet) senast den 1 april 2001.</p>
<p>Projektets syfte enligt ansökan</p>
<p>Kärnkraften är en omdiskuterad energikälla. I synnerhet gäller det Barsebäcks kärnkraftverk som sedan det startades under 1970-talet har varit starkt ifrågasatt. Den 1 november 1999 stängdes en reaktor i Barsebäck som första ledet i avvecklingen av den svenska kärnkraften. Stängningen av Barsebäck har varit lika kontroversiell och omdiskuterad som anläggningen själv. Barsebäck kan därför ses som en symbol inte bara för en omdiskuterad energiteknik utan även för industrisamhället och dess olika dimensioner. Debatten har gällt kärnkraftens säkerhet men det har också förts ett vidare resonemang om människans utnyttjande av naturen, synen på ekonomisk och industriell tillväxt och det moderna industrisamhället i stort.</p>
<p>Syftet med seminariet är att belysa kärnkraften ur ett kulturarvsperspektiv. Det gäller således både materiella och immateriella frågor. Till dessa hör bevarandet av de fysiska anläggningarna, av utrustning och andra objekt samt arkivmaterial. Hit hör emellertid även människors upplevelser av att ha arbetat vid kärnkraftsanläggningar, av att ha levt i närheten av dem och att ha deltagit i debatten om kärnkraftens vara eller inte vara. Dessa frågor kan belysa politiska, tekniska och samhälleliga aspekter. Ytterligare ett syfte är att få uppmärksamhet för frågor kring det sena industrisamhällets kulturarv genom att ta upp en så pass symbolladdad anläggning som Barsebäck.</p>
<p>Teman lämpliga att diskutera är miljö och kulturarv, politik och kulturarv samt frågor kring bevarande av stora och komplexa anläggningar som kärnkraftverk. Dessa teman kan ses såväl i ett historiskt, ett samtida som ett framtida perspektiv.</p>
<p>Projektets genomförande</p>
<p>Som framgår av Regeringens beslut rörande sista datum för redovisning var den ursprungliga planen att seminariet skulle äga rum i början av år 2001 med redovisning den 1 april. Av olika skäl försenades projektet. Framför allt berodde förseningen uppenbarligen på svårigheten att få gehör för seminariets idéer och syften hos Barsebäcks ledning något som var en förutsättning för att projektet skulle lyckas. Tanken på att kraftverket skulle vara ett gemensamt kulturarv var helt obegriplig. Det fanns en uppenbar oro att seminariet avsåg att återigen dra igång debatten om kärnkraftens vara eller inte vara, en fråga som är mycket känslig på arbetsplatsen där personalen känner sig utsatt och uthängd.</p>
<p>Dessa och andra svårigheter kunde dock övervinnas så småningom och seminariet kunde genomföras den 25 – 26 september 2001 med cirka 35 deltagare. Den första dagen var förlagd till Barsebäcks kärnkraftverk, den andra till Lund. Idén och initiativet till seminariet om Barsebäck och kulturarvet kommer från Industrihistoriskt Forum och där har seminariet ännu inte utvärderats. Detta kommer att ske till hösten när dokumentationen är färdig.</p>
<p>Beskrivning av projektet</p>
<p>Projektet är således ännu inte slutredovisat och följande beskrivning bygger därför på underhandsmaterial som överlämnats av Regionmuseet i Skåne.</p>
<p>Ett uttalat syfte med seminariet var ju att det skulle ge ett så brett perspektiv som möjligt på frågeställningarna kring kärnkraften och Barsebäck. Det var därför nödvändigt för arrangörerna att få en medverkan från kraftindustrin vid sidan av representanter för historisk och kulturhistorisk forskning och kulturmiljövården. Här mötte man samma svårigheter som när det gällde ett engagemang från Barsebäck. Det fanns ingen förståelse för frågeställningen och man anade en misstänksamhet kring syftet – att det egentligen handlade om för eller emot kärnkraft. Först när Vattenfall centralt deklarerade att man stödde projektet genom sitt engagemang i</p>
<p>Industrihistoriskt Forum lossnade det och man kunde få kvalificerade föredragshållare.</p>
<p>Det är en omöjlighet att komma ifrån de politiska aspekterna när det gäller svensk kärnkraft och i synnerhet Barsebäck. Redan i ett tidigt skede av planeringen hade därför Industrihistoriskt Forums AU uttryckt en önskan att få de tre linjegeneralerna från kärnkraftsomröstningen 1980 att medverka i seminariet. Av de tre tackade Lennart Daléus omedelbart ja till inbjudan medan Per Unckel tackade nej och Rune Molin inte svarade alls. Inte heller försök att få med andra dåtidens ledande politiker och debattörer lyckades, varför Lennart Daléus ensam fick svara för det politiska perspektivet.</p>
<p>En grundförutsättning för seminariet och dess diskussioner var den första dagens besök i kraftverket och visningen av det. Därefter följde sammanlagt elva föredrag förutom gemensamma diskussioner i ämnen med relevans för Barsebäck och kärnkraftindustrin.</p>
<p>Kärnkraftsindustrin och dess roll i samhället kan bara beskrivas och förstås i ljuset av teknik, politik och miljö. Därför var det nödvändigt att dessa perspektiv fanns med i seminariet. Därtill kommer det historiska perspektivet som kärnkraftens idéhistoria och dess kulturella sammanhang samt frågor kring hur ett kulturarv konstrueras. De olika föredragshållarna och debattörerna försökte på ett så allsidigt sätt som möjligt belysa kärnkraftsindustrin ur dessa olika perspektiv och ge förutsättningar för en bred och djup diskussion kring Barsebäck som kulturarv.</p>
<p>När den slutliga redovisningen föreligger under hösten 2002 kommer förhoppningsvis komplexiteten kring det aktuella problemkomplexet framstå än tydligare än vad som här har varit möjligt redovisa.</p>
<p>Det är nog ingen tillfällighet att två av de anslagsbeviljade projekt projekten tar upp problem kring kärnkraften och Barsebäck. DISK-projektet behandlade ju i en av sina workshops dessa frågor. Kulturmiljövården har alltid haft problem med det korta perspektivet när det gäller bevarandefrågorna. Detta tydliggörs till exempel i redovisningen av storstadsprojektet kring efterkrigstidens bebyggelse miljöer. Vad som ytterligare komplicerar frågorna kring kärnkraftsanläggningarna i allmänhet och Barsebäck i synnerhet är den oerhört starka symbolladdningen.</p>
<p>Om man bortser från denna symbolladdning är annars inte kulturarvsfrågorna kring kärnkraftsverken unika. Vi möter samma problem i flera fall när det gäller den tunga 1900-talsindustrin i Sverige. I essäsamlingen Industrisamhällets många ansikten, som ingår som en del i detta slutbetänkande, tar Kjersti Bosdotter upp den nedlagda blygruvan Laisvall i Arjeplogs kommun som av arbetarna på platsen länge kallades för ”dödens gruva”. På samma sätt behandlar Helena Westin i en artikel i Västergötlands Fornminnesförenings Tidskrift 1999 – 2000 under rubriken Stallbacka industriområde – kan det vara kulturarv? problemen kring den nedlagda elektrokemiska industrin i Trollhättan. Hur ställer vi oss till att bevara miljöer präglade av miljöförstöring och onda minnen.</p>
<p>Såväl det korta perspektivet som frågorna kring industrisamhällets kulturarv från 1900-talet kräver nya angreppssätt från såväl forskningen som kulturmiljövården. Vi måste få till stånd en självrannsakan inom sektorn och en ständigt levande och förutsättningslös diskussion.</p>
<p>Därför är seminariet ”Stort, fult, farligt?” oerhört viktigt som ett tungt inlägg i denna viktiga debatt. I seminariet deltog 35 personer. Det får inte stanna härvid. Enligt delegationens uppfattning är det en nödvändighet att en redovisning och dokumentation av seminariet kan tryckas och ges en allmän spridning.</p>
<h2>Projekt berättar Programutveckling, Motorfabriken Pythagoras</h2>
<p>Vad är Pythagoras?</p>
<p>På sluttningen upp mot Södra Stadsberget i Norrtälje alldeles i kanten av stadskärnan ligger en fabriksanläggning av tegel med plåttak av sågtandstyp med takfönster. På gården står en bodbyggnad av trä och ett litet bostadshus också av trä. Fabriken har pannhus med tegelskorsten och hela anläggningen ser ut som en gammal fabrik ska se ut. På ena gaveln hänger en skylt där det står Motor AB Pythagoras. De första delarna av anläggningen började uppföras år 1898 och fabriken som den ser ut idag stod färdig 1916. Företagets bärande produkt var tändkulemotorn och verksamheten tynade långsamt av under 60- och 70-talen för att definitivt upphöra 1979.</p>
<p>År 1984 gav fabriken uttryck för det djupaste förfall. Fastigheten hade köpts av Anders Diös Byggnads AB som sökte rivningslov för hela anläggningen för att uppföra bostäder på platsen. En räddningsaktion startades av enskilda i Föreningen Pythagoras vänner tillsammans med kulturmiljövårdande myndigheter lokalt, regionalt och centralt. Efter många märkliga turer under sex år med bl.a. en interimistisk byggnadsminnesförklaring och en motion med positiv behandling i Riksdagen kunde fabriken räddas och i januari 1990 bildades Stiftelsen Motorfabriken Pythagoras med Norrtälje kommun och Föreningen Pythagoras vänner som stiftelsebildare.</p>
<p>I dag är bilden helt annorlunda. Fabriken är helt iståndsatt och ger en god bild av en typisk industri från tidigt 1900-tal. Pythagoras är byggnadsminnesförklarat men det är egentligen först när man kommer inomhus som man förstår den självklara anledningen. Då inser man att detta inte är någon fabrik utan ett Törnrosaslott där tiden stått stilla om inte i hundra så åtminstone i åttio år. Hela produktionsapparaten liksom kontorsmiljön är praktiskt taget helt intakt och detta tillsammans med ett bevarat företagsarkiv och en stor samling gjutmodeller gör Pythagoras till en viktig kunskapskälla.</p>
<p>Anslagsansökan och regeringsbeslut</p>
<p>De första åren efter stiftelsebildningen var uppfyllda av arbete för att sätta fabriken i stånd och det gällde såväl byggnader som maskiner. Efter fem år kunde vi slå av på takten och börja en verksamhet med visningar för allmänheten och en begränsad programverksamhet. Men vi kände att det började gå rutin i arbetet och vi behövde börja tänka på framtiden. Vi behövde arbeta fram en framtidsvision över hur vi skulle utveckla arbetet, men det var svårt att få tid över.</p>
<p>Våren år 2000 lämnade vi därför in en ansökan till Delegationen för industrisamhällets kulturarv för att få möjlighet att genomföra en utredning om Pythagoras framtid. En ansökan för samma ändamål gick samtidigt till Länsstyrelsen i Stockholms län. I beslut 2000-10-12 anslog regeringen enligt förslag från delegationen 230 000 kronor som skulle användas ”för ett projekt som innebär framställning dels av en utredning av den egna framtida verksamheten, dels av en rapport som skall kunna fungera som ett diskussionsunderlag kring hur de kulturhistoriska värdena i Sveriges arbetslivsmuseer skall kunna bevaras, hanteras och utvecklas”. Samtidigt anslog Länsstyrelsen i Stockholm sammanlagt 110 000 kronor varav 60 000 var reserverade för en arkitektutredning om en eventuell tillbyggnad.</p>
<p>Hur vi gick tillväga</p>
<p>Till utredare utsåg stiftelsens styrelse sin ordförande, förre länsantikvarien Jan-Bertil Schnell. Vi tog god tid på oss, drygt ett år och arbetet bestod av flera moment. Vi hade många diskussioner dels inom styrelsen men framför allt mellan utredaren och museichefen Fred Andersson då vi dammade av gamla policydokument. Vi gick igenom aktuell litteratur kring länets industrihistoria och om arbetslivsmuseer. Vi tog en mängd kontakter och hade samråd med myndigheter och institutioner lokalt, regionalt och centralt. Vi gjorde en längre studieresa till Västra Götaland för att se hur andra hade det. Vi kontaktade också arkitekten Torbjörn Almqvist på AIX Arkitekter och diskuterade gemensamt fram en tänkbar lösning för en tillbyggnad. För att kunna leva upp till den ståtliga formuleringen i regeringsbeslutet om ett diskussionsunderlag för arbetslivsmuseer gav vi en relativt grundlig redovisning av företagets historia och satte in Pythagoras i sitt historiska sammanhang. Vi skildrade också räddningsarbetet som ett exempel för andra.</p>
<p>Vad vi kom fram till</p>
<p>Den absoluta värdekärnan i Motorfabriken Pythagoras är den intakta produktions- och kontorsmiljön tillsammans med det fullödiga arkivet och samlingen av gjutmodeller. Detta skall även i fortsättningen vara basen i verksamheten. Kring denna bas vill vi bygga ut en publik verksamhet med basutställningar, tillfälliga utställningar och programverksamhet. Vi vill ordna upp arkivet och bygga upp ett industrihistoriskt bibliotek för att ge plats och möjlighet för forskning i för Pythagoras aktuella ämnen. Vi vill skapa kontakt med universitet, högskolor, föreningar, privatforskare och företag för att göra Pythagoras till ett näringslivshistoriskt centrum. Vi vill tillsammans med skolan bygga ut verksamheten för barn och ungdom där arbetslivshistoria och mekaniska principer blir viktiga ämnen.</p>
<p>För att få plats med allt detta måste vi ha ett utökat lokalutrymme. Detta kan ske genom tillbyggnad av ytterligare ett skepp till den befintliga pack- och provkörningshallen Varggropen till en beräknad kostnad av ca 10 mnkr. Här får vi dessutom plats med reception och en servering, gärna i form av ett gammaldags ölkafé.</p>
<p>Effekterna av projektet</p>
<p>Genom de beviljade anslagen fick vi äntligen arbetsro och kunde arbeta fram ett måldokument som ger en fast grund för den framtida planeringen och detta var ju också huvudsyftet. Men projektet fick också andra positiva effekter av närmast psykologisk karaktär som är svåra att mäta i siffror. Det är roligt att få statsbidrag. Det är en klapp på axeln och ett belägg för att Pythagoras och vårt arbete bedöms som viktigt från centralt statligt håll. Det fungerar också som en katalysator lokalt och det uppmärksammades inom kommunen och av lokalpressen och underströk att Pythagoras är ett viktigt inslag i Norrtäljes kulturliv. Utredningsarbetet gav oss också tillfällen till utökade och värdefulla kontakter.</p>
<p>När rapporten låg färdig kunde vi presentera den vid ett möte i fabriken den 15 december 2002 för en utvald skara från Kulturdepartementet, Delegationen för industrisamhällets kulturarv, Riksantikvarieämbetet, Länsstyrelsen, kommunpolitiker och representanter för det lokala näringslivet. Rapporten fick ett positivt mottagande och med den som utgångspunkt har vi nu tagit upp diskussioner med företrädare för kommunen om hur fortsättningen skall se ut. Vi har inlett ett samarbete med Riksantikvarieämbetet, Länsstyrelsen i Stockholm och Stockholms Företagsminnen kring ett forskningsprojekt för att utnyttja potentialen i Pythagoras arkiv. Kort sagt har projektet motsvarat våra förväntningar.</p>
<p>Norrtälje i maj 2002</p>
<p>Jan-Bertil Schnell</p>
<h2>Projekt Fredriksfors, Dellenbanans vänner</h2>
<p>Syftet med projektet</p>
<p>Var att göra en del av Dellenbanan, sträckan Delsbo – Fredriksfors, till en elektrifierad museijärnväg. Förhoppningen var att detta bara skulle bli den första etappen i ett större projekt, att göra hela Dellenbanan till museijärnväg, helst i kombination med godstrafik.</p>
<p>Projektet föddes våren 2000. Riksantikvarieämbetet hade ett par år tidigare, med stöd från Länsstyrelsen och Länsmuseet, föreslagit att banan skulle byggnadsminnesförklaras. Banverket och Hudiksvalls kommun var dock inte intresserade och nu verkade det som att hela projektet skulle rinna ut i sanden.</p>
<p>För att väcka liv i projektet satte vi som mål att på tre år rusta åtminstone delen Delsbo – Fredriksfors för museitrafik. Vi sökte därför bidrag från Delegationen och bad Banverket om ett nyttjanderättsavtal. Det blev tvärstopp med en gång. Kommunen ville bygga en ny busstation mitt på spårområdet i Delsbo, och mot den bakgrunden kunde inte Banverket ge oss tillträde till banan.</p>
<p>Istället för att rusta banan och renovera tåg fick vi nu lägga all kraft på att försöka ändra kommunens planer. Busstationsförslaget var illa genomtänkt och flera av de remissvar som kommunen fick in var också kritiska.</p>
<p>Rivstart efter bidragsbeslut</p>
<p>I februari fick vi besked att vi beviljats 50 000 kronor av Delegationen. Då vände allt. Kommunen drog tillbaka busstationsförslaget och när vi strax efteråt även fick 50 000 kronor från Länsstyrelsen kunde vi sätta full fart med planeringen inför sommaren 2001.</p>
<p>I midsommarhelgen ordnade vi en ”Dellenbanans Dag” i Delsbo, med bl.a. det första svenska mästerskapet i cykeldressin. Evenemanget blev också startskottet för ett par ”rallarveckor” när vi tillsammans med volontärer från hela Europa, och med maskinell hjälp från spårbyggnadsföretaget Rosenqvists i Hudiksvall, bytte slipers och röjde sly. Det blev en mycket lyckad sommarsäsong på alla sätt. Nu var vi äntligen igång!</p>
<p>Sjuårsplan</p>
<p>Under hösten utarbetade vi en ”sjuårsplan” för att visa hur vi ville gå vidare med projektet sen vi väl uppnått det första etappmålet, Fredriksfors (sjuårsplanen finns på vår hemsida på http//www.dellenbanan.nu). Vi presenterade den för Länsstyrelsen och redovisade också vårt behov av pengar för vinterns verksamhet, 160 000 kronor. Dels behövde vi pengar till en projektledare som kunde planera för nästa sommars verksamhet, dels behövde vi pengar för att kunna transportera hem 3 000 slipers, som Banverket skänkt oss.</p>
<p>Vi sökte därför 80 000 kronor från Länsstyrelsen och lika mycket av Delegationen. För sommarens verksamhet sökte vi 660 000 kronor från den regionala fonden Mål 2 Norra. Pengarna från Länsstyrelsen beviljades i december, vilket gjorde att vi kunde hämta våra slipers. Däremot fanns det inga pengar kvar hos Delegationen, men kanske kunde Kulturdepartementet bidra istället?</p>
<p>Inga pengar men mycket att förbereda</p>
<p>Inför sommaren var det mycket som måste förberedas redan under vintern. Vi kunde inte vänta med det arbetet till den 17 april, när Mål 2 Norra skulle ta beslut. Då riskerade vi att ha pengar, men ingen planerad verksamhet att använda pengarna till.</p>
<p>Samtidigt kunde inte föreningen anställa någon projektledare, eftersom vi inte visste om vi skulle få några pengar att avlöna denne. Resultatet blev att jag som föreningens ordförande ägnade större delen av vintern åt planerings- och förberedelsearbetet, i förhoppning om att kunna avlönas senare. Dessutom lät det inte omöjligt att vi till slut skulle få de 80 000 kronorna från Kulturdepartementet, även om vi inte hade några löften om detta.</p>
<p>Mot bakgrund av att vi fått slipers av Banverket (till ett värde av 450 000 kronor) utgick vi ifrån att det inte skulle bli några problem att få ett nyttjanderättsavtal även för sommaren 2002. Därför kom det som en chock när Banverket meddelade att man inte var beredda att skriva något avtal alls. Efter ett längre möte med Mellersta banregionen, och med stöttning från Länsstyrelsen, fick vi till slut ett avtal, men bara fram till september.</p>
<p>Den 17 april fick vi avslag på vår ansökan. För att gardera oss hade vi även lämnat in en ansökan till Länsstyrelsens regionalekonomiska enhet, men inte heller här var man beredd att säga ja. Man vågade inte satsa en större summa pengar i Dellenbanan, när det var osäkert om Banverket skulle acceptera någon verksamhet efter september 2002. Nästa steg kommer därför nu att bli ett möte mellan Länsstyrelsen, Banverket och kommunen i juni.</p>
<p>Ohållbar situation</p>
<p>Under tiden har vår ekonomiska situation blivit alltmer ohållbar. Efter 17 års arbete har vi inga egna medel att satsa, och har därför måst skjuta den planerade banupprustningen på framtiden. Kvar av sommarens planerade verksamhet är Dellenbanans Dag, till vilken vi fått både Leadermedel och sponsring från JAK Medlemsbank, samt uthyrning av våra tre cykeldressiner.</p>
<p>Även för mig personligen är läget nu prekärt. Jag har fått anstånd med preliminärskatten en tid, men i månadsskiftet maj – juni går skulden över till Kronofogden. Förutom de problem som detta innebär för mig och mina möjligheter att driva min rörelse vidare, innebär det också en belastning för föreningen. En organisation som har en ordförande som hamnat hos Kronofogden på grund av obetalda skatter riskerar att betraktas som oseriös.</p>
<p>Avgörande möte</p>
<p>Mötet i juni är förmodligen avgörande för oss och för projektet. För att det ska kunna fortsättas och fullföljas krävs att alla parterna, Länsstyrelsen, Banverket och kommunen är eniga. Säger någon av dem nej så innebär det nog slutet på 17 års arbete. Å andra sidan kan det ju bli ett ja, och då har vi alla viktiga parter med på projektet.</p>
<p>Tvekan är utan tvekan vårt största problem just nu. Det är ju Banverkets tvekan som gör att Länsstyrelsen i dagsläget inte törs ställa upp med ytterligare pengar. Banverket tvekar eftersom dom vet att Hudiksvalls kommun åtminstone tidigare har motarbetat projektet. Hudiksvalls kommun tvekar eftersom dom ser risken att kommunen till slut får ta på sig en kostsam rivning av banan, om Banverket lämnat scenen.</p>
<p>Vi har fått ett mycket starkt stöd för idén att tillskapa en museijärnväg med eldrift, från Tekniska Museet, Tekniska Högskolan, Järnvägsmuseum, Länsmuseet, Länsstyrelsen och inte minst från Delegationen. När det stödet manifesterade i form av ett bidrag i reda pengar vintern 2001 ledde detta till att det låsta läget öppnades och vi kunde komma igång med projektet. Nu riskerar Banverkets tvekande hållning att sprida sig till flera, och leda till att processen avstannar helt. Ett uttalat stöd från staten, manifesterat i form av ett ekonomiskt bidrag, vore det bästa som nu kunde hända för att få parterna att känna det stöd, uppifrån, som gör att projektet kan rulla igång igen.</p>
<p>Utan tvekan.</p>
<p>Med vänliga hälsningar Sigurd Melin, ordf. 0650-301 40</p>
<h2>Folkbiblioteken och det industriella kulturarvet, Västra Götalands folkbibliotek</h2>
<p>Regionbibliotek Västra Götaland har som ett av sina mål att låta en helhetssyn på ABM-området (samarbete mellan arkiv, bibliotek och museer) vara styrande i sitt arbete. Därför faller ett industrihistoriskt projekt väl innanför ramarna för regionbibliotekets verksamhet.</p>
<p>Projektets mål o Att en modell utarbetas för hur biblioteken kan vara lokala resurser i arbetet med det industriella samhällets kulturarv. o Att lokal verksamhet med anknytning till industriminnesområdet stärks. o Att konkreta samverkansformer mellan arkiv, bibliotek och museer utformas. o  Ett ökat samarbete mellan arkiv, bibliotek, museer och studieförbund i regionen. o  Ökat folkbildningsarbete i kommunerna. o Att nya samarbetsformer mellan kulturarvsinstitutioner, fackföreningsrörelse och näringslivsföreträdare upprättas lokalt. o  Ett ökat kommunalt intresse för frågor som rör det industriella samhällets kulturarv. o  Nya nätverk mellan befintliga aktörer inom fältet. o Ett ökat synliggörande av intressant lokal verksamhet gentemot regionen och nationen.</p>
<p>Genomförande</p>
<p>En styrgrupp skapades hösten 2001. Den hade sitt första möte den 26 november då förslagen till delprojekt presenterades.</p>
<p>Delprojektens ansökningar behandlades vid ett styrgruppsmöte den 6 februari 2002. Ett sista möte hålls den 6 juni.</p>
<p>Ett gemensamt möte för de blivande delprojekten hölls 5 februari på Älvstrandens bibliotek. Vid mötet träffades de deltagande och gavs tillfälle till att presentera sina idéer och diskutera möjliga former för samverkan. Ytterligare ett möte hölls 15 maj i Stenungsund där projekten redovisade hur långt de kommit.</p>
<p>Katarina Dorbell som arbetar med Barnens bibliotek på Internet deltog för att diskutera att ett ABM-perspektiv läggs på Barnens Bibliotek *. Ett antal intressanta idéer väcktes.</p>
<p>Projektledarna har under projekttiden deltagit i möten med det Industrihistoriska museinätverket i Västra Götaland samt möten av ABM och industrihistorisk karaktär. På så sätt har vi bidragit till att förstärka det nätverk som bildats genom de olika delprojekten.</p>
<p>Ytterligare ett möte mellan de deltagande planeras i augusti. Projekttiden skall avslutas med en konferens på Innovatum i</p>
<p>Trollhättan 11 oktober men de flesta projekten fortsätter som ordinarie verksamhet.</p>
<p>De 5 delprojekten:</p>
<p>Tranemo:</p>
<p>En dokumentation om textilindustrin genomförs i samverkan mellan skolan, Borås textilmuseum, Tranemo bibliotek och hembygdsföreningen</p>
<p>Textilmuseet och hembygdsföreningen har förberett intervjufrågor som elever i årskurs åtta och nio ställer till personer som arbetat inom textilindustrin. Svaren bearbetas och läggs in i den lokala databas som skapas inom projektet. Resultatet publiceras också på nätet. Informationshanteringen och tillgängliggörandet står biblioteket för. En modell till databas har tagits fram i Tranemo som gör den tillgänglig för användning i Stenungsund och andra bibliotek.</p>
<p>Gullspång</p>
<p>Gullspångs bibliotek arbetar tillsammans med Forsviks bruk: En utställning på Gullspångs bibliotek baserad på det material av äldre fotografier och texter som hämtas från biblioteket och närliggande arkiv. Utställningen har aktualitet i samband med en nyss avslutad industrihistorisk inventering i Gullspång.</p>
<p>Trollhättan</p>
<p>Trollhättans bibliotek samarbetar med Innovatum om att utarbeta en modell för en industrihistorisk webbportal. Den har sin utgångspunkt i det lokala biblioteket, Trollhättan, men är tillämpbar för alla folkbibliotek i regionen.</p>
<p>Grunden i portalen skall vara vägar in i bibliotekets materialsamling varvid man så långt möjligt integrerar portalen med bibliotekskatalogen och framförallt presenterar informationen på ett klart och överskådligt vis.</p>
<p>Utifrån detta konstrueras en struktur för portalen vilken förutom bibliotekets material skall inrymma teman som o  lokal industrihistoria o  regional industrihistoria o  pågående regionala industrihistoriska projekt</p>
<p>Göteborg</p>
<p>I samarbete med varvshistoriska föreningen och Göteborgska tidsspeglar har Älvstrandens bibliotek under de senaste åren arbetat för att på olika sätt lyfta fram Lindholmenområdets och varvens historia. Under våren 2002 andordnas fyra berättarkvällar, då människor som har eller haft anknytning till bostadsområdet och/eller varvet samlas i biblioteket. Berättarna intervjuas senare och vårens träffar med ca 250 deltagare kommer att resultera i en CD-romskiva.</p>
<p>Stenungsund</p>
<p>Kulturarv Stenungsund - den nya mötesplatsen - är en webbaserad utställning kopplad till Stenungsunds biblioteks hemsida. Stenungsundsprojektet är ett delprojekt inom Bohusläns Museums projekt ”Oil field Girls. Petrokemisk industri i Stenungsund”. I denna interaktiva utställning kommer de föremål, bilder och minnesmaterial som har samlats in i projektet att exponeras. På så vis blir det insamlade materialet tillgängligt för Stenungsundsborna. (Något om samhällets korta tid som industrisamhälle – kom inte på nåt bra)</p>
<p>Dalsland</p>
<p>En studiecirkel i ABF:s regi om bilklädselsömnad för Volvo och Lear genomförs i Bengtsfors. Cirkeldeltagarna har i projektet kunnat göra en studieresa till utställningen "Finska kvinnor i textilindustrin" på Textilmuseet i Borås. I ett samarbete med Dalslands folkhögskola har de fått utbildning i utställnings- och framförandetekniker och om upphovsrättsfrågor helt enligt deras önskemål. Utställningen kommer att visas i bibliotekets konsthall i november 2002.</p>
<p>Måluppfyllelse</p>
<p>Projekten har avrapporterat under mötet i Stenungsund 15 maj. I de flesta fall är projekten relativt nystartade och kommer ej att kunna slutföras före hösten. I något fall kan en mindre justering av projektinnehållet bli aktuell.</p>
<p>Effekter</p>
<p>Barnens bibliotek ABM –samarbete skapas</p>
<p>Ansökan om utbildning i databaser Innovatum – Regionbiblioteket Vi avser att skriva förslag till magisteruppsats i ämnesord för industrihistoria till Bibliotekshögskolan i Borås</p>
<p>Utvecklat samarbete mellan bibliotek, folkhögskola, studieförbund, arkiv och museer i medverkande kommuner.</p>
<p>Människors möten i kommuner och mellan kommuner har stärkts. *Barnens bibliotek. är ett webbprojekt inom Regionbiblioteket som stöds av bl.a. Statens Kulturråd. Se: http://www.bibl.vgregion.se/barn/index.htm</p>
<h2>Drömmen om ett bättre liv, Arbetets museum</h2>
<p>”Vi har fått bekräftelse och kännedom om vår egen historia här i Virsbo. Gamla spännande händelser har kommit upp i dagsljuset. Vi har börjat prata mer och minns om gamla tider…… Många finska invandrare har funderat verkligen högt: Vad har vi fått…? Hur har vi anpassat oss egentligen i det nya hemlandet: språket, kulturen, den sociala gemenskapen…?”</p>
<p>Ur utvärderingen av lokalt projekt.</p>
<p>Utan invandringen, som pågått i alla tider, skulle Sverige, ur många perspektiv, ha blivit ett betydligt fattigare land. Men i den nutida debatt som förs i media skildras invandrare och invandring som ett problem. Arbetets museum vill med samarbetsprojektet Drömmen om ett bättre liv  vända på begreppen och visa att invandrare och invandring alltid har varit, och fortfarande är, en stor tillgång för Sverige. Projektet vill medverka till en minskad kategorisering av in- och utvandrare genom att ta hänsyn till genus, generation, regionalitet och nationalitet.</p>
<p>Syften</p>
<p>Det fanns två huvudsyften med Drömmen om ett bättre liv.  Det första var att öka kontaktytorna mellan svenskar och invandrare i samhället. Detta tänktes ske dels genom möten mellan arbetslivsmuseernas och invandrarföreningarnas medlemmar då utställningen växer fram och dels genom mötet mellan utställningarnas olika besökskategorier. ”Människorna i projektet ser numera museet som ”sitt” och tar med sig vänner och sin familj för att visa det. Museet står för någonting annat ännu – även deras historia”.</p>
<p>Ur utvärderingen av lokalt projektet.</p>
<p>Vårt andra syfte gällde de ideella föreningarna. Vi ville med satsningen fortsätta att bygga nätverk mellan arbetslivsmuseer och invandrarföreningar på regional och nationell nivå och ge de som vill utveckla sin verksamhet en chans att förverkliga sina planer. Vi ville också visa lokala och regionala myndigheter och företag att de ideella föreningar som väljer att delta i projektet har en stor potential i det lokala kulturarbetet och därför är värda ett ökat stöd och uppmärksamhet. ”En viss osäkerhet kändes mellan invandrarna och oss svenskar. Öppenheten var svår i början, vi hade en känsla av att dom inte vågade lita på oss. Initiativförmågan från dom saknades i början.”</p>
<p>Ur utvärderingen av lokalt projektet.</p>
<p>Tyvärr kan ovanstående mål inte beskyllas för att vara lätta att mäta men med tanke på vad vi genomfört i projektet så känner vi oss glada och stolta över vad projektet åstadkommit och anser oss till stor del ha nått våra mål.</p>
<p>Föreningar och museer</p>
<p>Målgruppen för Drömmen om ett bättre liv var lokala arbetslivsmuseer och invandrarföreningar runt om i landet. De forskningsprojekt som genomförts och de utställningar som byggdes av de lokala projekten kom att ha mycket varierade samarbetsgrupper. Nedan uppräknade föreningar är inte en fullständig uppräkning av de som deltagit i projektet utan syftar mer till att beskriva projektets mångfald; Studieförbundet Vuxenskolan (lokalt och centralt), Arbetarnas bildningsförbund (lokalt och centralt), Karlskoga finska förening, Bosnien Hercegovinska föreningen i Karlskoga, Slovenska föreningen, Finlandssvenska föreningen, Finska föreningen, Migrationsverket, Flyktingmottagningen i Ale, Marks jugoslaviska förening, Marks finska förening, Mångkulturellt forum, Komvux (SFI), Finska föreningen i Skellefteå, Romerna i Skellefteå, Lantarbetarna, Malmö högskola, Växjö universitet, Borås finska förening, Finlands generalkonsulat, Fristads folkhögskola, Industrifacket avd 10, Finska pingstkyrkan i Sjöbo, Stadsteatern i Borås, Vallonsällskapet, Östgöta vallongille, Vänorstföreningen Finspång – Yvoir, samt alla deltagande arbetslivsmuseer.</p>
<p>Projektets genomförande</p>
<p>I de lokala gruppernas arbete har ca 340 personer deltagit. Av dessa var ca 230 personer invandrare. Tillsammans med de lokala projekten har Arbetets museum genomfört 11 seminarier på olika platser i Sverige där sammanlagt 270 personer deltagit. Grupperna har tillsammans producerat 17 utställningar som ur olika perspektiv berättar om invandring till Sverige. Dessa utställningar har besökts av ca 40 000 personer under tre hektiska sommarmånader juni – augusti 2001. I Trollhättan har man i stället för utställning valt att skriva en bok, i Umeå spelade man in en video, Judiska museet i</p>
<p>Stockholm har arbetat med en film och Arbetarrörelsens arkiv i Landskrona har arbetat med en minnesinsamling</p>
<p>För mer information om de olika projekten se hemsidan www.invandradarbetskraft.org</p>
<p>Deltagare i projektet</p>
<p>När ansökan skrevs vintern 1999/2000 sattes målet att starta 25 projekt runt landet. Under hösten 2000 fanns 26 orter med i förhandlingarna kring projektet men på grund av olika anledningar valde några grupper att inte delta i projektet och 21 lokala projekt kom att delta i Drömmen om ett bättre liv. Bland de som valt att inte delta har det funnits en rad olika orsaker bakom deras ställningstaganden. Forsbacka bruk var exempelvis på väg in i projektet men när Gävle kommun drog in alla bidrag till museet och museichefen blev uppsagd kunde man av förståliga orsaker inte delta i projektet. I Västerås har man haft problem med projektets titel och inriktningen på arbete. ”Vad är det för dröm att fly till ett land där man inte får något arbete!” Hos andra har glöden falnat, ibland kanske för att vi inte träffat rätt människor. Det finns även det motsatta förloppet där man tveksamt gått med i projektet men sedan genomfört storverk. Sedan projektet startat har vi även mött reaktionen ”- Men oh att vi inte visste detta, vi hade också velat vara med!”</p>
<p>Effekter</p>
<p>Ett att projektets resultat är att vi samlat in ett omfattande material och berättelser om invandrares upplevelser av att flytta till Sverige. På så sätt har vi synliggjort invandrarna och dess erfarenheter. Förhoppningsvis kommer detta insamlade material andra till gagn i sitt arbete att berätta om det mångkulturella Sverige. ”Man kunde inte handla när man kom till affärerna och inte kunde svenska... Vi visste ju inte vad det hette, så vi lyssnade på varandra… Jag hade lärt mig att säga en limpa, så jag köpte en limpa varje dag. Jag hade torrt bröd överallt hemma. Bara för att jag inte kunde säga en halv limpa så var jag tvungen att köpa en hel limpa varje gång.”</p>
<p>Fortsättning</p>
<p>Efter det att utställningarna visats på respektive ort var det tänkt att projektet skulle avslutas under hösten 2001. Men alla involverade ville på något sätt ha en fortsättning på projektet. Arbetets museum har därför beslutat att genom en stor utställning lyfta fram gruppernas arbete. Den 28 september 2002 kommer Arbetets museum att inviga utställningen ”Drömmen om ett bättre liv”. Utställningen blir till viss del en redovisning av det arbete som genomförts av grupperna runt Sverige. Fyra utställningar kommer att visas i sin helhet och de andra kommer att representeras i text och bild. Vidare får vi då chansen att visa upp boken från Trollhättan och Judiska museets film.</p>
<p>Till utställningen kommer Arbetets museum att producera en bok som kortfattat redovisar arbetet i grupperna. Denna bok kommer att publiceras i museets rapportserie.</p>
<p>Arbetets museum deltar i Culture 2000 projektet Migration, Work and Identity. I detta projekt samarbetar museer från Köpenhamn, Berlin, Hamburg, Steyr Manchester och Norrköping. Museerna skall genomföra egna nationella projekt samt tillsammans producera en internationell vandringsutställning. Arbetets museums bidrag till den internationella utställning blir material som tagits fram i Fagersta, Borås och Nordmaling.</p>
<p>För denna rapport ansvarar: Torsten Nilsson</p>
<p>Arbetets museum Laxholmen 602 21 NORRKÖPING 011 – 23 17 26 torsten.nilsson@arbetetsmuseum.se</p>
<h2>Wooden culture, Timmerdraget</h2>
<p>Projektet har sin utgångspunkt i Europarådets kampanj ”Europé, a common heritage”. Projektet vill genom tvåveckors workshops i vart och ett av de sju deltagande länderna uppmärksamma och öka kunskapen om förindustriella, traditionella träkonstruktioner, metoder och tekniker. Utgångspunkten är att denna kunskap till övervägande del inte kommuniceras eller utvecklas med moderna vetenskapliga metoder, t.ex. i skrift, utan att den utvecklas i praktiskt hantverk och överförs i fysiska möten mellan människor.</p>
<p>Sådan kunskapsproduktion skiljer sig i grunden från vår tids vetenskapliga metoder. Detta är viktigt att beakta då träbyggandet många gånger hör till de folkligt överförda traditionerna och att det i sådana traditioner finns få övriga historiska källor. Byggnaden i sig blir en mycket viktig källa för att utveckla och återvinna kunskap och hantverkarens närvaro är nödvändig för att uttolka dessa källor.</p>
<p>Mål</p>
<p>Genom att lyfta frågorna om traditionellt träbyggnadshantverk till en europeisk nivå vill vi sprida och utveckla den kunskap som produceras inom nationella ramar, men också öka förutsättningarna att ta tillvara de ännu tillämpade tekniker och tillvägagångssätt som, utifrån vårt moderna sätt att se, kan kalla traditionella och som fortfarande är levande i många europeiska regioner. Man skulle här till stora delar fånga in kunskaper, som till en del handlar om äldre träbyggnadskunskaper, men också ger möjlighet för hantverkare och människor med lokalt kunnande att vara med i tolkningen och berättandet v sin egen historia.</p>
<p>Genomförande</p>
<p>Förutom planeringsmöten i Rumänien och Sverige har projektet hittills genomfört två av de planerade sju workshoparna. I början av maj hålls den svenska workshopen och i juli och september är det Finland respektive Frankrikes tur. Under 2003 kommer de avslutande workshoparna att anordnas i Polen och Turkiet. Förutom kontakterna på ”basplanet” med deltagande, professionella hantverkarna och arkitekterna/etnologerna har kontakter också knutits med kulturarvsinstitutionerna i Turkiet, Rumänien, Frankrike, Polen, Litauen och Finland.</p>
<p>Det kanske mest positiva med projektet är att, troligtvis p.g.a. ämnesvalet, vi har fått se väldigt undanskymda delar av de deltagande länderna. Man kan säga att projektet uteslutande genomförs på Europas landsbygd. Det mest negativa är att vi som svenskar är van en annan form av organisation av den här typen av projekt.</p>
<p>Måluppfyllelse</p>
<p>En kunskapsöverföring över yrkesgränserna har skett. Mest framträdande hittills är att se hur arkitekterna upptäckt vilken kunskapsresurs som hantverkskunskapen utgör. För hantverkarnas del är det ännu trevande på sina håll, men vi har hela tiden strävat efter att visa på ett konkret vi satt deras kunnande har betydelse både avseende tolkningen av kulturarvet och därmed också hur det ska vårdas. Att de ska ta det som självklart att delta i diskussionen är en process som påbörjats och redan har gjort framsteg.</p>
<p>Effekter</p>
<p>Förutom ovannämnda dialog över de professionella gränserna som kommer att utvecklas ytterligare, har de genomförda workshoparna rönt stor uppmärksamhet i det lokala samhället. Dessutom genomförs vid varje workshop ett Gästprogram där vi visar upp projektet för sponsorer och representanter för kulturarvsinstitutioner regionalt och centralt.</p>
<p>Projektet har arbetat med en hemsida som informationskanal. Hemsidan produceras av Timmerdraget och har fram till sista april 2002 haft närmare 3 500 besök. Vidare har en videofilm ifrån den rumänska workshopen producerats. Projektet har fått ytterligare 120 000 kronor från Riksantikvarieämbetet under 2002 för att fortsätta videodokumentationen av projektet. Övriga resultat: 2 artiklar ifrån de genomförda workshoparna publiceras i kommande numret av Byggnadskultur 8 artiklar om träbyggnadskulturen i de deltagande länderna publicerade på projektets hemsida 1 svensk artikel publicerad i rumänsk tidskrift 4 artiklar, varav 2 från Sverige, från projektet publicerade i Europarådets tidskrift Naturopa 10 artiklar levererade till en bok som publiceras av Europarådet 2002. Artiklarna (2 från Sverige) belyser hela projektets hittillsvarande resultat.</p>
<p>Ås den 2 maj 2002</p>
<p>Göran Andersson projektledare</p>
<h2>Rädda företagsarkiven Södermanland, Riksarkivet</h2>
<p>Ett informationsutskick gjordes i mitten av februari, där vi beskrev vilka vi på Företagens Arkiv är och vad vi vill med projektet. Vi talade där också om vad projektet skulle innebära i praktiken, d.v.s. telefonkontakt längre fram och ett eventuellt besök med en kortare intervju samt en diskussion om intresset av en eventuell deponering av arkiv hos oss. Projektet har också fått uppmärksamhet genom artiklar i lokalpressen.</p>
<p>Sedan i början av mars arbetar vi nu med att kontakta företag per telefon samt att besöka dem. Redan efter de två första telefonsamtalen märkte vi att det sista man ville ha kontakt med var ännu en telefonförsäljare. Därför blev det naturligt att vi fortsättningsvis framhävde intervjumomentet som orsak till besöket – utan att för den skull dölja huvudorsaken. Det har också visat sig fungera bra, nästan samtliga företag har ställt sig positiva till detta. En del företagare har kanske varit tveksamma till en början, men när intervjun kommit igång tar de allra flesta betydligt längre tid på sig för besöket än de själva bokat in från början. Och mängden extrainformation vi får på köpet vid intervjuerna är inte obetydlig. Man får inte glömma att de företag vi söker upp ofta är enmansföretag där bevarande av arkiv inte är något som prioriteras i verksamheten. Många gånger har man helt enkelt inga handlingar kvar, förutom räkenskapshandlingar inom bokföringslagens tioårsgräns. Andra enmansföretagare månar däremot väldigt mycket om sitt företags historia och i dessa fall kan det vara svårt att lämna ifrån sig handlingar som kanske följt ägarfamiljen i flera släktled. Därför fyller intervjuerna det tomrum som annars skulle uppstå i de fall inget arkiv levereras till Företagens Arkiv.</p>
<p>När det gäller vissa branscher, där ofta ingen fast adress eller telefonnummer finns att tillgå, har vi valt att gå andra vägar för att nå de rätta kontakterna. Detta gäller inte minst dansband och orkestrar. Här har vi fått tillgång till en del material via en lokaltidning som för närvarande följer ett antal äldre dansband i en artikelserie. Tillsammans med journalisten bakom artiklarna planerar arkivet att besöka fler dansband för intervju och eventuellt insamlande av arkivmaterial.</p>
<p>I samband med intervjuerna har vi valt att fotografera både den vi intervjuat samt interiörer och exteriörer. Det här är av tradition något som museerna är mer vana vid att arbeta med, men vi tror ändå att det kan ha sin betydelse för helhetsbilden av projektet. Dessutom förstärker det intrycket av arkivet som seriöst, att vi verkligen vill veta. Efter intervju och fotografering tas frågan om eventuell deponering upp. Många svarar att det ”inte är intressant i deras fall just nu” men några har visat sig mer intresserade och här finns idag 4 stycken leveranser att vänta. Ytterligare ett arkiv har redan levererats till Företagens arkiv.</p>
<p>En röd tråd kan vi se: de flesta som ger tecken på att vara intresserade av att deponera, eller till och med redan har deponerat, har haft kunskap om eller kontakt med arkivet redan tidigare. Därför får man väl se övriga, nya, kontakter som frön som sås under projektets gång. Det intervjumaterial som skapas under tiden kan sedan utgöra ett underlag för fortsatt uppföljning av dessa företag i framtiden.</p>
<p>Arbetet med att kontakta företag har visat sig ge regelbundna perioder med mindre arbetsbelastning. Detta sker bl.a. mellan första utskicket och första telefonkontakten. Den tiden utnyttjas till att förteckna levererade arkiv, skriva artiklar om levererade arkiv till Företagens Arkivs medlemsskrift samt att arbeta på förslag till hemsida för arkivet.</p>
<p>Lite statistik för perioden 2002-02-11 -- 2002-05-17 46 st. företag har kontaktats, av dem har 44 st. fått vårat utskick och 2 st., har fått kontakt med oss via ett kommunalt projekt i Eskilstuna kallat 1000Företag. Av ovanstående 46 företag har vi kontaktat 37 st. per telefon för vidare uppföljning. 8 st. företag återstår att ringa och ett företag utgår p.g.a. fel länstillhörighet.</p>
<p>Av de 37 företag vi haft telefonkontakt med har vi hittills besökt och intervjuat 19 st. Ett företag har fått ett frågeformulär per post, att själva fylla i. Alla inbokade intervjuer är sedan den 16 maj genomförda. Dock är 8 st. på gång, troligen efter sommaren. (Detta gäller företag som har haft högsäsong inom sin verksamhet när vi ringt och därför bett oss återkomma senare när det gäller bokning av besökstid.) Besöken har hittills resulterat i att ett arkiv redan levererats till Företagens Arkiv och att löfte finns om ytterligare 4 st. leveranser.</p>
<p>I 8 fall har vi inte fått svar på våra påringningar, trots enträgna försök. Vi har tills vidare beslutat att lägga dessa åt sidan då de tar tid från övriga företagskontakter. Ett enda företag har hittills tackat nej till besök och intervju.</p>
<p>Under vecka 21 har ytterligare ett 30-tal informationsutskick sänts ut. Arbetet fortsätter, enligt den metod vi hittills använt, fram till projekttidens slut den 29 november 2002. Värt att notera är att inventeringsarbetet inte på något sätt kommer att vara slutfört i och med detta datum. Små företag kommer och går. De företag vi hinner nå under året utgör endast en bråkdel av de som egentligen borde kontaktas – innan det är för sent!</p>
<p>För projekt ”Rädda företagsarkiven i Sörmland”</p>
<p>Lena Bohlander</p>
<h2>”Att snubbla vid verkligheten” Industrisamhällets utveckling ur författares och konstnärers perspektiv, Johan Ahlbäckstiftelsen</h2>
<p>Johan Ahlbäckstiftelsen i Smedjebacken anordnade under 21-23 september 2001 ett symposium med ovanstående rubrik. Titeln är ett citat av konstnären Johan Ahlbäck – arbetarkonstnären från Smedjebacken.</p>
<p>Syftet/Målet</p>
<p>Symposiet ville visa hur arbetet och livet i industrisamhället har skildrats inom konsten och litteraturen. Vilka miljöer och yrken är skildrade och vilka är det inte? Hur har synen på arbete förändrats över tiden och vilken överensstämmelse – eller skillnad – finns det mellan författares och konstnärers skildringar? Ett antal frågor skulle väckas och en hel industriepok belysas. För att belysa frågeställningarna inbjöds ett stort antal föreläsare, författare och konstnärer.</p>
<p>Målgrupp</p>
<p>Vi vände oss till konstnärliga utövare, samhällsintresserade och kulturintresserade organisationer och till allmänheten.</p>
<p>Viktigt var att programmet skulle hålla en genomgående hög kvalitet – detta gällde både föreläsningar som kulturprogram – och nå en stor publik med skiftande bakgrund och kunskap.</p>
<p>Genomförande</p>
<p>Projektets omfattning var så stort och så betydelsefullt att det kändes något skrämmande till att börja med. Hur skulle vi gå tillväga? Var fanns dessa sakkunniga personer som kunde uppfylla våra högt ställda mål? Det är i sådant läge då man är beroende av goda vänner och nätverk. Någon känner någon och vet vad som är på gång inom forskning, inom konsten, litteraturen m.m.</p>
<p>Det bildades en arbetsgrupp som hade flera intensiva möten och under processen föreslogs namn, ändrades och finslipades alla detaljer. Till arbetsgruppen knöts sakkunniga inom olika verksamhetsområden.</p>
<p>Ganska snart kunde föreläsare och programpunkter fastställas. Det stora problemet visade sig vara konstutställningen. Konst skulle lånas in från olika håll, kontakter tas med konstnärer, museer och transportbolag. Det krävdes utställningsbyggare och ansvariga för själva utställningens layout. Problem dök hela tiden upp, men kunde även lösas tack vare en mycket generös inställning från alla medverkande i Smedjebackens samhälle. Främst företaget Fundia Special Bar AB i vars lokaler utställningen skulle äga rum. Regnet vräkte ner och taket läckte, särskilda säkerhetsåtgärder måste vidtas med tanke på alla människor som skulle vistas i lokalen. Det löstes det också.</p>
<p>Ett annat stort problem var vakthållningen och det slutade med att vi fick hyra in ett vaktbolag.</p>
<p>Innehåll – Föreläsningar, kulturprogram, konstutställning, studiebesök</p>
<p>Programmet genomfördes med omväxlande föreläsningar, kulturprogram och studiebesök och var uppdelat i block. För att få rätt start på symposiet inleddes programmet med ett studiebesök på det moderna stålverket Fundia Special Bar AB – mycket uppskattat. Det är alltid fascinerande att se hur det glödande smälta järnet rinner ut i valsverket.</p>
<p>Deltagarna fick en översikt av svensk arbetarlitteratur från slutet av 1800-talet till dagens författare och arbetarsk8ildringar. Inom konstområdet genomfördes samma upplägg kompletterat med internationella utblickar.</p>
<p>Konstutställningen invigdes av kulturminister Marita Ulvskog. Utställningen bestod av verk i olika tekniker från 19 konstnärer och visade ett urval av arbetarkonst. Fokus låg på samtidens skildringar. Utställningen visade även arbetsmiljöer från Vallonien som en jämförelse till Bergslagen och Johan Ahlbäcks skildringar. Utställningshallen var en nedlagd industrilokal – tidigare valsverk – vilket var ett mycket lyckat koncept. Den stora råa industrilokalen bildade en effektfull bakgrund till den konst som visades.</p>
<p>I projektet ingick även en elevutställning av elever vid högstadiet ”Svar på konst”. Elever ur årskurs 8 redogjorde för sina intryck av Johan Ahlbäcks bilder. Ytterligare en konstyttring lyftes fram nämligen ”Arbete på film”.</p>
<p>Symposiet avslutades med en allmän debatt och sammanfattning av samtalsledare Svante Beckman. Programmet var mycket innehållsrikt och kulturprogrammen som var förlagda till kvällarna innehöll teater, jazz och film.</p>
<p>Måluppfyllelse</p>
<p>Antal deltagare uppgick till 159 st. och antal medverkande 22 st. Utställningen pågick en vecka och besöktes av 807 personer. Detta anser vi vara bra siffror. Antalet deltagare var maximerat till 175 personer och vi fick några återbud de senaste dagarna.</p>
<p>Vad som också var tillfredsställande var att vi nådde den målgrupp vi sökte. En blandning mellan yrkesutövare, samhällsdebattörer och publik. Det lokala inslaget från närsamhället uppgick till ca 25 procent. Övriga deltagare kom från hela Sverige. Konstutställningen besöktes främst av kommuninvånare och skolklasser förutom själva vernissagedagen. Av utsänd enkät framgick att deltagarna var mycket nöjda och önskade en uppföljning och vidareutveckling av temat.</p>
<p>Forskningsuppgiften som även ingick i projektet kommer att närmare utvecklas under år 2002. Till grund ligger Svante Beckmans sammanfattning och de frågeställningar som väcktes undersymposiet. Det som alla deltagare fick var en översikt över arbetarkonst och arbetarlitteraturen under industrialismen. Det som möjligen saknades var samhälleliga slutsatser av vad som sagts och visats. Det skapar en förväntning på att projektet skall fortsätta, vilket också är Ahlbäckstiftelsens förhoppning.</p>
<p>Effekter</p>
<p>En svårighet med genomförandet var de relativt dåliga kommunikationerna till och från Smedjebacken. Många deltagare kom resandes via allmänna kommunikationer och något man får tänka på för framtiden är att förlägga tiderna så det passar med tåg och buss.</p>
<p>En annan svårighet var att få en medial genomslagskraft. Lokalpressen var naturligtvis mycket uppmärksam medan riks- och fackpress inte var närvarande. Det är svårt att få bevakning på arrangemang utanför storstäderna. Där krävs en alldeles speciell bearbetning.</p>
<p>Positivt var hur samhällets alla aktörer ställde upp. Företag, organisationer och privatpersoner alla hjälpte till och det skapades en mycket positiv stämning. Hela symposiet har gett många goda effekter för Smedjebacken och för Johan Ahlbäck. Människor talar fortfarande om det och minns det innehållsrika programmet och den goda stämningen. Nya tankegångar föddes och den lilla världen blev betydligt större.</p>
<p>Smedjebacken 8 maj 2002</p>
<p>Johan Ahlbäckstiftelsen</p>
<p>Monica Borg</p>
<h2>Bilaga 3 Frågor till det industriella samhället (SOU 1999:18)</h2>
<p>Regeringen beslöt den 20 maj 1998 att bemyndiga chefen för Kulturdepartementet att tillkalla en särskild utredare med uppdrag att utreda och lämna förslag om formerna och den närmare inriktningen av regeringens satsning på det industrihistoriska kulturarvet (dir. 1998:43). Chefen för Kulturdepartementet utsåg 1998-06-24 professor Erik Hofrén till särskild utredare och 1998-08-31 fil. dr Lars-Eric Jönsson till sekreterare.</p>
<h2>Sammanfattning av uppdraget</h2>
<p>En särskild utredare tillkallas med uppgift att utreda och lämna förslag om formerna och den närmare inriktningen på regeringens satsning på det industrihistoriska kulturarvet. Utredaren skall i samverkan med berörda myndigheter och institutioner inom kulturarvsområdet lämna förslag på hur en satsning på det industrihistoriska kulturarvet under åren 1999–2001 bör utformas, bl.a. när det gäller organisation, uppföljning och utvärdering. Vid genomförandet av uppdraget skall utredaren särskilt beakta vad regeringen tidigare sagt om vikten av en bred satsning, ett samlat kulturarvsperspektiv samt kulturarvets demokratiska funktioner.</p>
<h2>Bakgrund</h2>
<p>Regeringen anger i budgetpropositionen för 1998 att en särskild satsning på det industrihistoriska arvet skall genomföras (prop. 1997/98:1, utgiftsområde 17 Kultur, medier, trossamfund och fritid). Där sägs bl.a. följande. Dagens svenska samhälle har formats genom en mer än sekellång utveckling av industrialismen. Industrisamhället förändras nu drastiskt och en ny fas, bl.a. kallad kunskapssamhället eller informationssamhället, håller på att ta form.</p>
<p>Likväl utgör det industrihistoriska arvet fortfarande en betydande del av vår identitet – lokalt, regionalt och nationellt. Vidare framhåller regeringen att en samlad behandling av kulturarvssektorn framstår som särskilt angelägen när det gäller det industriella arvet. En nationell satsning på industrisamhällets historia berör flertalet kulturarvsinstitutioner och en ökad samverkan över institutionsgränserna torde vara befruktande för verksamheten, liksom för utvecklingen inom kulturarvssektorn på sikt.</p>
<h2>Utgångspunkter för utredningen</h2>
<p>Utredaren skall i nära samverkan med berörda myndigheter och institutioner inom kulturarvsområdet lämna förslag på hur regeringens satsning å det industrihistoriska kulturarvet under 1999–2001 bör utformas. I sina förslag skall utredaren beakta vad dessa myndigheter och institutioner har föreslagit när det gäller det industrihistoriska kulturarvet.</p>
<p>Utredaren skall lämna förslag på lämplig organisatorisk form inom vilken satsningen bör genomföras och där befintliga myndighetsstrukturer i största möjliga utsträckning utnyttjas.</p>
<p>Utredaren skall vidare lämna förslag på särskilda aktiviteter och manifestationer som kan genomföras i anslutning till millennieskiftet, liksom på hur en ändamålsenlig uppföljning och utvärdering av satsningen bör utformas. I förslagen skall bl.a. behovet av delredovisningar och en sammanfattande slutredovisning och utvärdering beaktas. Insatser från andra statliga myndigheter och institutioner bör särredovisas.</p>
<p>Utredaren skall också redovisa vilka effekterna blir för landets olika delar och hur förslagen skall finansieras. Finansieringen av det statliga åtagandet skall rymmas inom de ramar som Kulturdepartementet avsatt för ändamålet.</p>
<p>Vid genomförandet av uppdraget skall utredaren särskilt beakta vad regeringen tidigare anfört angående kulturarvets demokratiska funktioner (prop. 1996/97:3). Vidare skall utredaren särskilt beakta vad regeringen sagt om vikten av en samlad behandling av kulturarvssektorn (prop. 1996/97:3). Mot denna bakgrund bör satsningen utformas på ett sådant sätt att de bidrag kan tas till vara som kan komma att lämnas av andra, såsom t.ex. landsting, kommuner, näringslivet, arbetstagarorganisationer, studieförbund, hembygdsföreningar och andra institutioner och organisationer. En statlig satsning på det industrihistoriska kulturarvet skall också lyfta fram och tydliggör samband mellan bl.a. den byggda miljön, traditioner och levnadsskick, historiskt dokumenterade händelser och vittnesmål, föremål och produktionsprocesser.</p>
<p>Utredaren skall vidare beakta följande. Satsningen skall inriktas främst på tiden från industrialismens genombrott i Sverige. En bred samhällsdiskussion om industrialismens och morgondagens samhälle skall eftersträvas. Statens insatser skall syfta till att främja medborgarförankringen och uppslutningen kring det industrihistoriska arvet samt att bevara och utveckla viktiga kulturhistoriska värden.</p>
<p>Utredaren skall beakta det utkast till program rörande inriktningen på en industrihistorisk satsning som Riksantikvarieämbetet, Riksarkivet, Stiftelsen Nordiska museet, Stiftelsen Tekniska museet samt Arbetets museum tidigare presenterat (Profilprogrammet Vårt industrihistoriska arv, bilaga till den fördjupade anslagsframställningen för 1997–1999, Riksantikvarieämbetet, samt gemensam redovisning i Riksantikvarieämbetets budgetunderlag för år 1999).</p>
<h2>Tidsplan och arbetsformer</h2>
<p>För arbetet gäller regeringens direktiv till samtliga kommittéer och särskilda utredare om redovisning av regionalpolitiska konsekvenser (dir. 1992:50), att redovisa jämställdhetspolitiska konsekvenser (dir. 1994:121), att pröva offentliga åtaganden (dir. 1994:23) samt att redovisa effekterna för brottsligheten och det brottsförebyggande arbetet (dir. 1996:49).</p>
<p>Utredaren skall lämna en delredovisning med förslag på lämplig organisatorisk form senast den 15 augusti 1998. Utredaren skall slutligt redovisa sitt arbete senast den 31 december 1998.</p>
<p>Utredaren skall under arbetet samråda med Riksantikvarieämbetet och de övriga myndigheterna och institutionerna bakom de gemensamma programmen samt med företrädare för landsting, kommuner, näringslivet, berörda organisationer etc. (Kulturdepartementet)</p>
<h2>Sammanfattning av rapport och förslag</h2>
<p>Utgångspunkter</p>
<p>Utredningen tar sin utgångspunkt i ett brett perspektiv på det industriella samhället. I utredningens direktiv anges att den treåriga statliga satsningen på det industriella kulturarvet (1999–2001) bör eftersträva en bred samhällsdiskussion om industrialismens och morgondagens samhälle. Statens insatser ska också syfta till att främja medborgarförankringen och uppslutningen kring det industrihistoriska arvet, liksom till att viktiga kulturhistoriska värden bevaras, tillvaratas och utvecklas. Särskild hänsyn ska ägnas kulturarvets demokratiska funktioner. Utredningen har koncentrerats till den problematik som berör arkiv, kulturmiljövård och museer. Vi har sett det som angeläget att inför den kommande satsningen söka formulera övergripande tankar och idéer som kan stimulera till diskussion för alla dem som är engagerade i det industriella samhällets kulturarv.</p>
<p>I direktiven ingår att föreslå “lämplig organisationsform inom vilken satsningen bör genomföras“. Utredningen har föreslagit tillsättandet av en särskild Delegation för det industriella samhällets kulturarv  med uppgift att konkret handha satsningen. Betoningen på metodutveckling anser vi i hög grad vara central för att statens särskilda satsning på det industrihistoriska kulturarvet åren 1999– 2001 skall kunna få mer långsiktiga effekter.</p>
<p>Industrialismens samhälle definieras som syftande inte endast på industrins historia utan också på det samhälle i stort som bakåt i tiden har sin avgränsning vid mitten av 1800-talet och framåt in i vår egen tid. Kulturarvet är ett annat begrepp som kräver en definition. Vi ser det som föränderligt och som ett resultat av olika aktörers val. Härav följer också att det knappast går att tala om ett enda Kulturarv utan om många som ständigt är stadda i förändring. Liksom ett lands, en regions eller en stads historia kan skrivas olika beroende på vem som skriver skiftar kulturarven beroende på vem som definierar eller konstruerar dem.</p>
<p>Kulturarvet har funktioner i det demokratiska samhället. En sådan funktion är allas rätt till ett kulturarv, vilket har lett utredningen mot ett resonemang om social underrepresentation i kulturarvet. Utredningen konstaterar också allas rätt att tolka och definiera kulturarvet. Det industriella samhällets kulturarv lämpar sig särskilt väl för detta eftersom Sveriges befolkning under kortare eller längre tid har levt i industrialismens samhälle och därför har</p>
<p>egna erfarenheter och egna tolkningar av vad detta samhälles kulturarv är och i vilken berättelse det kan infogas.</p>
<p>Tidigare överväganden och insatser</p>
<p>I 1996/97 års kulturproposition är utgångspunkten grundtankarna från 1974 års proposition. Riksdagen har beslutat om följande mål för en nationell kulturpolitik (prop. 1996/97:3, bet. 1996/97:KrU1, rskr. 1996/97:129):</p>
<p>N  att värna yttrandefriheten och skapa reella förutsättningar för alla att använda den,</p>
<p>N  att verka för att alla får möjlighet till delaktighet i kulturlivet och till kulturupplevelser samt till eget skapande,</p>
<p>N  att främja kulturell mångfald, konstnärlig förnyelse och kvalitet och därigenom motverka kommersialismens negativa verkningar,</p>
<p>N  att ge kulturen förutsättningar att vara en dynamisk, utmanande och obunden kraft i samhället,</p>
<p>N  att bevara och bruka kulturarvet,</p>
<p>N  att främja bildningssträvandena samt</p>
<p>N  att främja internationellt kulturutbyte och möten mellan olika kulturer inom landet.</p>
<p>För kulturarvet gäller målsättningen att jämna ut skillnader mellan människor “när det gäller bevarandet och tillgången till kulturarvet“ och att stärka intresset för och medvetenheten om kulturarvets betydelse i samhället. I propositionen konstateras också att kulturarvet inte är något neutralt fenomen. Istället påtalas det kulturpolitiska ansvaret att “synliggöra såväl klasskillnader som könsskillnader och skillnader mellan stad och land“ och att motverka att kulturarvet utnyttjas i diskriminerande syften. Kulturpropositionen talar om vikten av att formulera kulturarvsinstitutionernas samhällsuppgifter och att kulturarvssektorn behandlas samlad och inte utifrån dess organisation i arkiv, kulturmiljö och museer.</p>
<p>Kulturarvssektorns aktörer bearbetar dagligen det industriella samhällets kulturarv. Samtidigt återstår många frågor att lösa. Några kretsar kring kunskapsluckor och informationsinsatser. Vår mening är att det dessutom saknas diskussioner kring demokratiska och jämställdhetspolitiska aspekter på kulturarvet, kring de sociala representationer som ingår och inte ingår i kulturarvet, liksom resonemang kring den stora mängd materia som det industriella</p>
<p>samhället har resulterat i och som olika kulturarvsinstanser måste hantera.</p>
<p>Berättelser från det industriella samhällets kulturarv</p>
<p>Vilken historia är möjlig att berätta utifrån det industriella samhällets kulturarv såsom det hittills har definierats? Ett generellt svar på den frågan är givetvis omöjligt att ge. Vår mening är att den måste ställas och att svar är möjligt att ge om den riktas till särskilda delar av kulturarvet.</p>
<p>Vi har belyst de svenska byggnadsminnena från den aktuella perioden och funnit att de regionala skillnaderna är stora avseende de ca 5 procent av byggnadsminnena som kan betecknas som industriminnen. I Mellansverige domineras beståndet av gruvor och hyttor. I södra Götaland är kvarnarna väl representerade. I norra Sverige utgörs de flesta industriminnena av kraftverk och sågar. Karakteristiskt är dominansen av manliga arbetsplatser.</p>
<p>Om ett bredare perspektiv anläggs på samtliga byggnadsminnen från perioden ges en särpräglad berättelse kretsande kring de välsituerades historia där de obesuttna befolkningskategorierna – den kroppsarbetande befolkningen och de underpriviligierade sociala skikten – i huvudsak saknas eller förekommer i den historiska berättelsens utkanter.</p>
<p>Med ledning av en tidigare utförd studie om de kulturhistoriska museernas industriundersökningar kan slutsatsen dras att kvinnornas arbeten är svagt representerade till skillnad från de manliga arbetarnas och företagsledarnas. Generellt har vi funnit anledning att konstatera att kvinnors, invandrares eller etniska minoriteters, socialt normavvikandes, arbetslösas eller hemlösas är de mest uppenbara exemplen på svag representation i det industriella samhällets kulturarv.</p>
<p>Demokratiska aspekter på det industriella kulturarvet</p>
<p>De demokratiska aspekterna behandlas utifrån två utgångspunkter: dels utifrån vilken ställning kulturarvet och brukandet av det har i en modern demokrati, dels utifrån människors tillgång till och möjligheter att påverka kulturarvet.</p>
<p>Arkiv, museer och kulturmiljövårdande institutioner har självklart stort inflytande över vilka företeelser som ingår i kulturarvet.</p>
<p>Sedan länge har institutionerna varit experter på uppgiften att definiera och tolka kulturarvet. Det industriella samhällets kulturarv och det faktum att varje medborgare faktiskt lever i och med detta arv, kräver att kulturarvsinstitutionerna också förmår bejaka och ta tillvara varje medborgares eget förhållningssätt till sin egen historia, sin egen kulturella identitet och de byggstenar som en sådan identitet kan tänkas vara konstruerad av.</p>
<p>De offentliga arkiven har en uppenbar funktion i det demokratiska samhället. Deras uppgift är att tillgodose rätten att ta del av allmänna handlingar, behovet av information för rättsskipningen och förvaltningen samt forskningens behov.</p>
<p>Men kulturarvet har och har haft ett mer allmänt och oreglerat bruk i det demokratiska samhället. I modern mening har kulturarvet varit ett viktigt instrument i nationsbyggandet, i strävan att skapa en homogen stat med ett visst mått av konsensus kring vad denna stat är och vad som förenar dess medborgare. Sedan de moderna museerna bildades under andra hälften av 1800-talet har kulturarvet givits en betydande roll i skapandet av den nationella gemenskapen. Idag kretsar stora delar av diskussionen om Sveriges historia kring det industriella samhällets kulturarv. Eftersom vi fortfarande kan sägas leva i det industriella samhället och har ett eget aktivt minne och förhållningssätt till detta samhälle är det angeläget att institutionerna möter sin publik i samtal och diskussioner om bruket av kulturarvet. Flera institutioner har tagit sig an detta arbete. Vi menar att det bör spridas, utvecklas och intensifieras.</p>
<p>Vardagens, den stora skalans, landskapets och tätortens kulturarv</p>
<p>Det industriella samhällets kulturarv tillhör vardagen. Denna tillhörighet i vardagen är central för att det industriella kulturarvet ska uppfattas som väsentligt och värt att värna. Vi behöver inte nödvändigtvis gå på museum, arkiv eller beträda något kulturreservat eller byggnadsminne för att erfara det industriella samhällets kulturarv. Det finns mitt ibland oss om vi förmår anlägga perspektivet. Vardagliga företeelser erbjuder dessutom goda förutsättningar för att det kulturhistoriska värdet införlivas parallellt med andra värden, t.ex. funktionella, ekonomiska och ekologiska.</p>
<p>Även de stora dimensionerna är ett kännetecken för det industriella samhället. Fabriker och andra omfattande arbetsplatser liksom efterkrigstidens bostadsområden är exempel på sådana</p>
<p>anläggningar. En gemensam nämnare för storskaliga miljöer är att de är eller har varit arbets- och boplatser för många människor. De bär därmed på information om och kan sägas vara ett slags monument över och en källa till en stor del av dessa människors vardagliga tillvaro. De finansiella, tekniska och funktionella frågorna innebär emellertid ofta svårlösta problem. Att bevara och finna nya funktioner för sådan bebyggelse är ett steg i strävan för att åstadkomma ett ekologiskt hållbart samhälle.</p>
<p>I de industriella strukturer som genomlöper kulturlandskapet återfinns liknande problem och möjligheter. Kommunikations- och energisystem tillhör det industriella samhällets grundläggande förutsättningar och har präglat kulturlandskapet i form av t.ex. vägar, järnvägar och olika typer av ledningsnät.</p>
<p>18- och 1900-talens stads- och tätortsbildning är trots allt det kanske mest karakteristiska uttrycket för det industrialiserade samhället. Flera svenska städer och tätorter är grundade i direkt anslutning till industrietableringar eller anläggandet av kommunikationslinjer. Men även äldre städer och tätorter har påverkats starkt av industrialismen. I staden och tätorten är det som mest uppenbart att vi lever i det industrialiserade samhället. Staden och tätorten brukas dagligen av sina invånare. Frågor om de underpriviligierades kulturarv, om jämställdhet, om ett ekologiskt hållbart samhälle, om ett demokratiskt förhållningssätt till kulturarvet och känslan av delaktighet har särskilt påtaglig relevans i staden och tätorten.</p>
<p>Samverkan</p>
<p>I arbetet med det industrialiserade samhällets kulturarv är samverkan mellan olika kulturarvsinstitutioner av stor betydelse. Bredare kunskap och bättre resursutnyttjande är två vinster som borde kunna uppnås genom samverkan. Sådana vinster är särskilt angelägna avseende industrialismens miljöer som oftast är levande och mycket komplexa. De minnen som kan kopplas till dem bärs dessutom av nu levande människor men kommer också till uttryck i arkivbundna källor.</p>
<p>Vikten av samverkan mellan institutionerna och medborgarna har påpekats. Det är vår uppfattning att institutionerna bör utarbeta metoder för intensivare dialoger med sina brukare och att kulturarvet i högre grad än tidigare formuleras underifrån. Att sprida och medvetandegöra kulturarvsperspektivet är en angelägen</p>
<p>1. På vilket sätt kan kulturarvet beskrivas i termer av jämställdhet? Vilka berättelser skulle kunna berättas om ett jämställdhetsperspektiv anlades på det industriella samhällets kulturarv? Vilka delar av befolkningen är väl respektive illa företrädda i det industriella samhällets kulturarv</p>
<p>2. Vilka historiska berättelser och frågor är särskilt angelägna att ge uttryck för respektive ställa med utgångspunkt i kulturarvet?</p>
<p>3. Vilka metoder och synsätt bör engageras i syfte att långsiktigt bearbeta ojämlikheter och underrepresentationer i det industriella kulturarvet?</p>
<p>4. Hur skulle t.ex. det industriella samhällets kulturarv kunna beskrivas som är kvinnornas? Hur skulle kvinnors kulturarv kunna formeras utifrån t.ex. ett teknikhistoriskt perspektiv?</p>
<p>5. På vilket sätt kan de socialt normavvikandes, de arbetslösas eller hemlösas kulturarv formeras? Vilka företeelser borde ingå? Och på vilket sätt skulle dessa gruppers intresse för och inflytande över sitt eget kulturarv kunna kanaliseras?</p>
<p>6. Vad kan det industriella samhällets kulturarv bestå av som tar invandrarnas historia som utgångspunkt?</p>
<p>7. Hur kan en självreflexiv analys av kulturarvsinstitutionernas verksamheter spridas, fördjupas och utvecklas?</p>
<p>Kapitel 7 Demokratiska aspekter på det industriella samhällets kulturarv</p>
<p>1. Vilka metoder – tillgängliga och möjliga – kan användas i syfte att öka medborgarnas bruk av och inflytande på det industriella samhällets kulturarv? Hur kan kulturarvet</p>
<p>öppnas för påverkan av människors levande minnen och erfarenheter av industrisamhället?</p>
<p>2. På vilket sätt kan kulturarvsinstitutionerna utveckla sin roll som folkbildningsinstitutioner?</p>
<p>3. Vilka företeelser aktualiseras idag när människor tänker på det nationella, på det regionala och det lokala i kulturarvstermer?</p>
<p>4. På vilket sätt är och har kulturarvsinstitutionerna varit delaktiga i nationella, regionala och lokala liksom i internationella identitetsprojekt?</p>
<p>Kapitel 8 Vardagens, den stora skalans, landskapets och tätortens kulturarv</p>
<p>1. Vilken ny kunskap om industrisamhället kan förväntas med utgångspunkt tagen i ett vardagligt perspektiv?</p>
<p>2. På vilket sätt kan kulturarvsperspektivet berika den enskilde med borgarens vardag? Hur skulle denna vardaglighet kunna bejakas och tydliggöras som utgångspunkt för var och ens egen historia och tolkning av det industriella samhället?</p>
<p>3. På vilket sätt, med vilka metoder kan vardagliga företeelser införlivas i det institutionsbundna kulturarvet? Vilka urvalskriterier kan tillämpas och hur kan de användas i syfte att öka jämställdhet och de underrepresenterades närvaro i kulturarvet?</p>
<p>4. Vilka tillgängliga och tänkbara lagrum är tillämpliga för att värna strukturer, t.ex. tekniska system, som inte är bundna till särskilda avgränsade platser?</p>
<p>5. Med vilka metoder och perspektiv kan den industriella stadens komplexitet och mångfald åskådliggöras?</p>
<p>6. Vilka faktorer kan knytas till det industriella samhällets stads- och tätortstillväxt? Hur kan de avläsas i terrängen? Vilka samband finns t.ex. mellan de tekniska systemen och den industriella stadens och tätortens liv och form?</p>
<p>Kapitel 9 Samverkan</p>
<p>1. Hur kan samverkan mellan kulturarvssektorns olika aktörer förstärkas? Vilka konkreta vinster är möjliga att göra med sådan samverkan? Var finns begränsningarna respektive möjligheterna?</p>
<p>2. Med vilka intressen förutom natur- och miljövård finns förutsättningar för kulturarvssektorn att samarbeta? Var återfinns de mest betydande samordningsvinsterna?</p>
<p>3. Vilka insatser och metoder krävs för att kulturarvsperspektivet ska etableras som ett av flera perspektiv i såväl myndigheters som enskilda människors dagliga verksamhet? Och vad krävs för att detta perspektiv skal bli en effektiv del i strävan mot ett ekologiskt hållbart samhälle? Vilka lärdomar kan dras av miljövårdens insatser att förankra ett ekologiskt perspektiv hos allmänheten?</p>
<p>4. Vilka frivilliga krafter verkar inom det industriella kulturarvets intressesfär? Vilka verksamheter drivs av dessa aktörer och vilken betydelse har de för det industriella kulturarvets konstruktion och hävd? På vilket sätt kan sådana krafter stödjas?</p>
<p>Minnena ser mig</p>
<p>En junimorgon då det är för tidigt att vakna men för sent att somna om.</p>
<p>Jag måste ut i grönskan som är fullsatt</p>
<p>av minnen, och de följer mig med blicken.</p>
<p>De är så nära att jag hör dem andas fast fågelsången är bedövande.</p>
<p>Tomas Tranströmer</p>
<p>Ur diktsamlingen</p>
<p>Det vilda torget (1983)</p>
