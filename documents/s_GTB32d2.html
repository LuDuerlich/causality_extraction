<h1>Sammanfattning av uppdraget</h1>
<h2></h2>
<p>En särskild utredare ges i uppdrag att ta fram ett underlag beträffande vissa frågor om finansieringen av verksamheten inom radio och TV i allmänhetens tjänst. Utredaren skall främst behandla frågor om avgiftsskyldighet och uppbörd av TV-avgiften, medelstilldelning till programföretagen samt skatteplikt enligt mervärdesskattelagen (1994:200).</p>
<p>Uppdraget skall utföras i samverkan med Sveriges Radio AB (SR), Sveriges Television AB (SVT) och Sveriges Utbildningsradio AB (UR) samt Radiotjänst i Kiruna AB (RIKAB). Utredaren skall samråda med Radio- och TV-lagsutredningen (Ku2000:01), Digitalradiokommittén (Ku2001:03) samt följa den parallella parlamentariska kommitténs arbete (Ku2003:01).</p>
<p>Utredaren skall redovisa sitt uppdrag före utgången av augusti 2004.</p>
<h2>Utgångspunkter</h2>
<p>En viktig skillnad mellan public service-företag och kommersiell radio och TV är de ekonomiska förutsättningarna. Genom att vara garanterade en viss på förhand känd resursnivå är public serviceföretagen inte beroende av att maximera antalet tittare och lyssnare för att generera intäkter. I stället har public service-företagen ett uppdrag att verka i allmänhetens tjänst och erbjuda alla tittare och lyssnare ett mångsidigt och oberoende utbud av hög kvalitet.</p>
<p>Finansieringssystemet för radio och TV i allmänhetens tjänst bör uppfylla vissa grundläggande krav. En stark radio och TV i allmänhetens tjänst kräver att programföretagen ges tillräckliga resurser för att kunna utföra sina uppdrag. Samtidigt får finansieringssättet inte begränsa företagens oberoende eller på annat sätt påverka programverksamheten i strid med uppdraget. I allmänhet har programföretagen små möjligheter att genom egna åtgärder påverka sina intäkter. Det är därför viktigt att företagen kan överblicka de ekonomiska förutsättningarna för en så lång tidsperiod som möjligt. Systemet för finansiering bör även vara överskådligt och enkelt att hantera samt gynna en effektiv och sund hushållning med tilldelade resurser.</p>
<p>Det sätt som radio och TV i allmänhetens tjänst finansieras på är avgörande för möjligheten till bibehållet oberoende och för en fortsatt stark förankring hos allmänheten. Verksamhetens ickekommersiella karaktär är grundläggande för ett programutbud präglat av integritet, mångfald och hög kvalitet inom alla genrer.</p>
<h2>Utredningsuppdraget</h2>
<p>Utredaren skall ta fram ett underlag beträffande vissa frågor gällande finansieringen av verksamheten inom radio och TV i allmänhetens tjänst. Följande frågor skall behandlas. Erfarenheter från andra länder bör beaktas i den utsträckning det är motiverat. I de fall utredaren lämnar förslag som har ekonomiska konsekvenser skall kostnadsberäkningar redovisas.</p>
<p>Regeringen har denna dag bemyndigat chefen för Kulturdepartementet att tillkalla en kommitté med parlamentarisk sammansättning som får i uppdrag att utifrån en bred omvärldsanalys ta fram ett underlag beträffande de villkor som skall gälla för radio och TV i allmänhetens tjänst. Den kommittén skall främst behandla frågor som rör programföretagens uppdrag och organisation.</p>
<h2>Avgiftsskyldighet</h2>
<p>I dag finansieras verksamheten inom radio och TV i allmänhetens tjänst i princip uteslutande via TV-avgiften. SVT har därutöver en mycket begränsad möjlighet att sända sponsrade program medan UR har rätt att i vissa fall ta emot allmänna medel för utbildningsinsatser. SVT redovisade för år 2002 en intäkt från sponsring som uppgick till 43,3 miljoner kronor vilket motsvarade drygt en procent av intäkterna från avgiftsmedel. UR hade under samma period fem miljoner kronor i intäkter från allmänna medel för programproduktion avseende fortbildningsinsatser för lärare, vilket motsvarade knappt två procent av intäkterna från avgiftsmedel samma år.</p>
<p>Modellen för finansiering av radio och TV i allmänhetens tjänst är en viktig del av programföretagens självständiga ställning gentemot såväl staten som privata intressen.</p>
<p>Radiotjänst i Kiruna AB (RIKAB) svarar för uppbörden och kontrollen av TV-avgiften. Sedan år 1998 har RIKAB också ansvaret för förvaltningen av rundradiomedlen. RIKAB ägs sedan den 1 januari 1994 gemensamt av de tre programföretagen.</p>
<p>Under innevarande tillståndsperiod har riksdag och regering ställt krav på programbolagen att minska skolket från TV-avgiften, vilket hittills har gett mycket goda resultat. Under tillståndsperiodens första år, 2002, redovisar RIKAB och programbolagen att skolket minskat och avgiftsintäkterna ökat med 55 miljoner kronor jämfört med år 2000. Resultatet överträffar regeringens krav på en minskning av skolket med 25 miljoner kronor om året. Under samma period har det genomsnittliga antalet TV-avgifter ökat med 33 000 till totalt 3 383 000 registrerade avgifter. Uppskattningsvis betalar ca 90 procent av de avgiftsskyldiga hushållen sin TV-avgift.</p>
<p>Utifrån dagens tekniska utveckling finns det skäl att analysera hur TV-avgiften i framtiden skall se ut för att finansiera en oberoende radio och TV i allmänhetens tjänst. Det är således inte aktuellt att vidta åtgärder som exempelvis skulle innebära att programföretagen säljs eller finansieras genom reklamintäkter. Inte heller finns det några skäl för att införa ett system som skulle innebära att public service-företagen övergår till att finansieras över statsbudgeten.</p>
<p>Förändringar har emellertid skett sedan lagen (1989:41) om TVavgift trädde i kraft. Enligt lagen skall den som innehar en TVmottagare betala TV-avgift för mottagaren. I förarbetena (prop. 1988/89:18 s. 43 ff) anges vad som avses med begreppet TVmottagare. I propositionen konstateras att även andra apparater än de som i dagligt tal benämns TV-mottagare kan vara avgiftspliktiga mottagare. Det gäller t.ex. vissa videobandspelare och vissa mottagare för satellitsändningar.</p>
<p>Enligt 4 och 5 §§ lagen om TV-avgift omfattar skyldigheten att betala TV-avgift inte sådana TV-mottagare som på grund av sin konstruktion inte kan användas för att ta emot markbundna sändningar, och inte heller för TV-mottagare i anläggningar eller okaler för annat än bostadsanläggningar eller i fortskaffningsmedel, om mottagaren på grund av en särskilt vidtagen åtgärd inte kan användas för att ta emot TV-program.</p>
<p>Motivet för att TV-mottagare som inte kan användas för att ta emot markbundna sändningar skall vara undantagna från avgift är att de avgiftsfinansierade sändningarna uteslutande sker från marksändare. Om SVT skulle börja sända från satellit skulle man enligt propositionen få överväga att ta upp frågan till förnyad prövning.</p>
<p>Regeringen medgav den 13 november 1997 att SVT får inleda sändningar över satellit för mottagning i Sverige. Det motiv som ursprungligen anfördes för undantaget för TV-mottagare som inte kan ta emot markbundna sändningar är därför inte längre för handen.</p>
<p>Det är vidare möjligt att på olika sätt använda persondatorer för att ta emot TV-sändningar. Med ett s.k. TV-kort kan datorn redan nu användas för att ta emot vanliga TV-sändningar. I en skrivelse till Kulturdepartementet har Radiotjänst i Kiruna AB (RIKAB) begärt en översyn av reglerna om undantag från avgiftsskyldighet. Behovet av en översyn beror enligt bolaget dels på att Sveriges Television sedan den 1 april 1999 sänder SVT1, SVT2 och andra digitala kanaler över satellit, dels på att möjligheten att ta emot rörliga bilder över telenäten genom s.k. bredbandstjänster gör att en dator uppkopplad till Internet kan betraktas som en TVmottagare.</p>
<p>Den 28 maj 2003 beslutade riksdagen (prop. 2002/03:72, bet. 2002/03:KU33, rskr. 2002/03:196) att de digitala TV-sändningarna skall byggas ut och att de analoga TV-sändningarna skall upphöra efter en övergångsperiod. Från februari 2008 kommer det därför inte längre vara möjligt att ta emot marksänd TV med enbart en analog TV-mottagare.</p>
<h2>Uppdraget i fråga om TV-avgiften</h2>
<p>Utredaren skall utifrån ett brett perspektiv analysera nuvarande och alternativa sätt att inbringa TV-avgiften.</p>
<p>Utredaren skall även se över reglerna för avgiftsskyldighet i syfte att anpassa dem till den tekniska utveckling som har skett samt analysera om övergången till digitala marksändningar medför några konsekvenser för lagen om TV-avgift.</p>
<p>Ett grundläggande krav på förslagen är att systemet för finansieringen av en radio och TV i allmänhetens tjänst garanterar en oberoende programverksamhet.</p>
<h2>Medelstilldelningen</h2>
<p>Riksdagen beslutar varje år hur mycket pengar programbolagen skall tilldelas. Riksdagen fastställer även TV-avgiftens storlek. Intäkterna från TV-avgiften förvaltas av RIKAB som har statens uppdrag att uppbära TV-avgiften och bedriva avgiftskontroll. Medlen placeras på det s.k. rundradiokontot i Riksgäldskontoret.</p>
<p>I betänkandet Radio och TV i allmänhetens tjänst ett beredningsunderlag (SOU 2000:55) föreslog den särskilde utredaren en modell där intäkterna från TV-avgiften skulle tillfalla programföretagen direkt. Denna modell innebär att rundradiokontot i Riksgäldskontoret avskaffas. TV-avgifterna, som även i fortsättningen skulle uppbäras av RIKAB, skulle utbetalas direkt till företagen.</p>
<p>Fördelningen av medlen mellan programföretagen föreslogs även med denna modell kunna ske med hjälp av den fördelningsnyckel som nu tillämpas. Företagen skulle således själva få ett fullständigt och direkt ansvar för sin likviditetsplanering. Modellen skulle vidare innebära att riksdagen inte längre skulle anslå medlen till programföretagen. Riksdagen föreslogs ändå behålla ansvaret för TV-avgiftens storlek.</p>
<p>En direktfinansieringsmodell, där avgifterna tillfaller programbolagen direkt, utan att först placeras på rundradiokontot, kan innebära ett enklare, renare och mer transparent finansieringssätt och därigenom öka legitimiteten i systemet. Regeringen har tidigare framfört att den i princip delar uppfattningen att ett system med direktfinansiering bör införas.</p>
<p>I samband med frågan om direktfinansiering bör också övervägas om det är möjligt och lämpligt att införa skatteplikt enligt mervärdesskattelagen av programföretagens verksamhet för produktion och utsändning av radio- och TV-program. Public service-företagens icke-kommersiella verksamhet, dvs. uppdraget i allmänhetens tjänst, är för närvarande undantagen från skatteplikt enligt 3 kap. 20 § mervärdesskattelagen. Detta innebär att det i enlighet med vad som normalt gäller för verksamhet som är undantagen från mervärdesskatt saknas rätt till avdrag för ingående mervärdesskatt, vilken istället blir en kostnad i verksamheten.</p>
<h2>Uppdraget i fråga om medelstilldelningen</h2>
<p>Utredaren skall analysera olika tänkbara modeller för direktfinansiering och lämna förslag till en sådan modell. En utförlig konsekvensanalys avseende skattemässiga följder och konsekvenser för rundradiorörelsen skall göras.</p>
<p>Om utredaren finner det möjligt och lämpligt att införa skatteplikt enligt mervärdesskattelagen för programföretagen, skall förslag lämnas om hur det skall kunna göras. Samtidigt skall ekonomiska, organisatoriska och administrativa konsekvenser för programföretagen liksom konsekvenser för public serviceuppdraget som sådant av ett införande av mervärdesskatteplikt analyseras. Även de EG-rättsliga aspekterna av mervärdesskatteplikt samt förslagets påverkan på konkurrenssituationen i branschen skall belysas.</p>
<h2>Utredningsarbetet</h2>
<p>Utredaren skall samverka med Sveriges Radio AB, Sveriges Television AB, Sveriges Utbildningsradio AB samt Radiotjänst i Kiruna AB. Utredaren skall fortlöpande samråda med Radio- och TV-lagsutredningen (Ku2000:01), Digitalradiokommittén (Ku2001:03) samt följa den parallella parlamentariska kommitténs arbete (Ku2003:01).</p>
<p>Utredaren skall i sitt arbete noga följa arbetet inom andra områden som rör verksamheten inom en radio och TV i allmänhetens tjänst. Uppdraget skall redovisas före utgången av augusti 2004. (Kulturdepartementet)</p>
<h2>Bilaga 2</h2>
<h2>Kommittédirektiv</h2>
<p>Beslut vid regeringssammanträde den 13 maj 2004.</p>
<h2>Sammanfattning av uppdraget</h2>
<p>Uppdraget till Utredningen om finansiering m.m. av radio och TV i allmänhetens tjänst (Ku 2003:02) ändras så att frågan om betalningsskyldighet för TV-avgift vid dödsfall samt vissa ytterligare TV-avgiftsfrågor skall ingå i uppdraget. Uppdraget skall, med ändring av tidigare angiven tidpunkt, redovisas före utgången av år 2004.</p>
<h2>Bakgrund</h2>
<p>Regeringen beslutade den 8 juni 2000 att bemyndiga chefen för Kulturdepartementet att tillkalla en särskild utredare med uppdrag att analysera och överväga behovet av ändringar i framför allt radio- och TV-lagen (1996:844) och lagen (1989:41) om TV-avgift samt föreslå de lagändringar som föranleds av övervägandena (dir. 2000:43). Utredningen har antagit namnet Radio- och TV-lagsutredningen (Ku 2000:01). I utredningens uppdrag ingår att överväga frågan om betalningsskyldighet för TV-avgift vid dödsfall (dir. 2001:11) samt vissa ytterligare TVavgiftsfrågor (dir. 2003:30).</p>
<p>Regeringen bemyndigade vidare den 9 oktober 2003 chefen för Kulturdepartementet att tillkalla en särskild utredare med uppdrag att ta fram ett underlag beträffande vissa frågor om finansieringen av verksamheten inom radio och TV i allmänhetens tjänst under nästa tillståndsperiod. Den särskilda utredaren skall bl.a. se över reglerna för avgiftsskyldighet i syfte att anpassa dem till den tekniska utvecklingen samt analysera om övergången till digitala marksändningar medför några konsekvenser för lagen om TV-avgift. Uppdraget skall redovisas före utgången av augusti 2004 (dir. 2003:120). Utredningen har antagit namnet Utredningen om finansiering m.m. av radio och TV i allmänhetens tjänst (Ku 2003:02).</p>
<h2>Ändring av uppdraget</h2>
<p>Regeringen anser att samtliga frågor under utredning som rör TV-avgiften bör ses över i ett sammanhang. Uppdraget för Utredningen om finansiering m.m. av radio och TV i allmänhetens tjänst (Ku 2003:02) bör därför omfatta samtliga dessa frågor. Uppdraget utvidgas till att omfatta dels frågan om betalningsskyldighet för TV-avgift vid dödsfall, dels vissa ytterligare TV-avgiftsfrågor. Tiden för redovisning av uppdraget bör av denna anledning förlängas. Regeringen beslutar även denna dag om tilläggsdirektiv till Radio- och TV-lagsutredningen som innebär att utredningens uppdrag inte längre omfattar frågor som rör TV-avgiften.</p>
<h2>Betalningsskyldighet för TV-avgift vid dödsfall</h2>
<p>Utgångspunkter</p>
<p>Enligt 2 § första stycket lagen om TV-avgift betalas en enda TVavgift för samtliga TV-mottagare som är avsedda att användas i innehavarens hushåll. En enda avgift betalas också för bl.a. samtliga TV-mottagare som finns inom samma sjukhus, vårdanstalt eller inrättning av liknande slag, om TV-mottagarna är avsedda att användas av dem som får vård.</p>
<p>Enligt 11 § skall TV-avgiften betalas till dess att den avgiftsskyldige har anmält hos Radiotjänst i Kiruna AB (RIKAB) att hans eller hennes avgiftspliktiga innehav har upphört. En avgift som avser tid efter det att en sådan anmälan har kommit in till bolaget skall betalas tillbaka till den avgiftsskyldige. Om beloppet är lägre än 100 kronor skall det inte betalas tillbaka.</p>
<p>Enligt 15 § skall bolaget ompröva beslut om avgiftsskyldighet om den som beslutet rör begär det eller om det annars föreligger skäl. Om en begäran om omprövning har kommit in till bolaget mer än fyra veckor efter den dag då avgiften senast skulle ha betalats skall bolaget ändra beslutet endast om det är uppenbart oriktigt.</p>
<p>Enligt 20 § får RIKAB efterge en fordran på TV-avgift om det på grund av den avgiftsskyldiges sjukdom eller av någon annan anledning är oskäligt att kräva betalning.</p>
<p>I en skrivelse till Kulturdepartementet har det påtalats att nuvarande regler om när avgiftsskyldigheten upphör bör omprövas. I skrivelsen föreslås att 11 § ändras så att avgiften skall betalas längst tills den avgiftsskyldige har avlidit. Enligt vad som uppgivits från RIKAB är praxis i samband med omprövning att alltid tillämpa regeln att avgiftsskyldigheten upphör på avanmälningsdagen.</p>
<p>Frågan om vid vilken tidpunkt avgiftsskyldigheten bör upphöra behandlades i promemorian Vissa förändringar i TVavgiftssystemet (Ds 1997:24). Då gällde det möjligheten att återfå betalad TV-avgift för den som har tagits in på vårdinrättning men underlåtit att göra avanmälan. Enligt promemorian var det både nödvändigt och ändamålsenligt att avgiftsskyldighet föreligger intill dess avanmälan har skett. Det ansågs inte motiverat att utan mycket starka skäl föreslå undantag från avanmälningsskyldigheten.</p>
<p>I propositionen Vissa förändringar i TV-avgiftssystemet (prop. 1996/97:165) anslöt sig regeringen till det synsätt som redovisats i promemorian. När det gäller möjligheten att återfå redan betald avgift uppmärksammade regeringen ett remissyttrande där det framhölls att man, genom en utvidgning av bestämmelsen i 20 § lagen om TV-avgift, eventuellt skulle kunna medge dels eftergift också av inbetald avgift och inte enbart av en fordran, dels återbetalning av för mycket betald avgift. Regeringen konstaterade emellertid att ett införande av en sådan bestämmelse skulle innebära att RIKAB skulle ställas inför nya bevisfrågor samt att stora problem skulle kunna uppstå med att åstadkomma en lämplig avvägning för tidsgränsen vad gäller möjligheten att få eftergift. Regeringen lade därför inte fram något förslag i denna riktning.</p>
<p>De problem som aktualiseras i skrivelsen gäller främst när den avlidne är ensamstående. Det kan i dessa fall uppfattas som stötande om dödsboet skall betala avgift för tid efter dödsfallet på grund av att man inte omedelbart har gjort en avanmälan.</p>
<h2>Uppdraget</h2>
<p>Utredaren skall överväga om det är lämpligt att skyldigheten att betala TV-avgift skall upphöra när den avgiftsskyldige har avlidit och, i så fall, under vilka förutsättningar detta skall ske.</p>
<h2>Vissa ytterligare TV-avgiftsfrågor</h2>
<p>Utgångspunkter</p>
<p>Sveriges Television AB (SVT), Sveriges Radio AB (SR) och Sveriges Utbildningsradio AB (UR) samt Radiotjänst i Kiruna AB (RIKAB) har i en skrivelse till regeringen anfört att det kan finnas behov av ytterligare lagändringar för att stärka TVavgiftssystemet och minska avgiftsskolket. I skrivelsen hänvisas det till att Boende- och avgiftsutredningen i betänkandet Bo tryggt Betala rätt (SOU 1999:33) föreslog att enskilt TVinnehav skall behandlas lika oavsett om man bor i ordinärt boende eller i särskild boendeform. I skrivelsen hänvisas det också till att Utredningen om radio och TV i allmänhetens tjänst i betänkandet Radio och TV i allmänhetens tjänst, ett beredningsunderlag (SOU 2000:55) föreslagit ett förenklat påföljdsförfarande för den som har en avgiftspliktig TVmottagare utan att betala TV-avgift samt att reglerna för juridiska personers avgiftsskyldighet ändras så att de betalar en TV-avgift för var femte TV-mottagare.</p>
<p>I skrivelsen föreslås även ett antal åtgärder som skall underlätta för RIKAB att få kännedom om TV-innehav och tillgång till andra uppgifter som har betydelse för bedömning av om någon är skyldig att betala TV-avgift.</p>
<p>Utredaren skall överväga de förslag som har lagts fram i den ovan nämnda skrivelsen och särskilt beakta integritetsfrågor. Ingen ändring skall föreslås när det gäller avgiftsskyldigheten för TV-mottagare som är avsedda att användas av personer som får vård på sjukhus, vårdanstalter eller inrättningar av liknande slag.</p>
<h2>Redovisning av uppdraget</h2>
<p>Uppdraget skall, med ändring av tidigare angiven tidpunkt, redovisas före utgången av år 2004. (Kulturdepartementet)</p>
<h2>Bilaga 3</h2>
<h2>Placering av anslagsvillkor</h2>
<p>I avsnitt 12.3.1 har utredningen konstaterat att anslagsvillkor inte längre kommer att meddelas vid övergång till direktfinansiering. I denna bilaga, som bygger på anslagsvillkoren för Sveriges Television för 2005, har villkoren gåtts igenom punkt för punkt.</p>
<h2>Anslag</h2>
<p>Medlen utbetalas från rundradiorörelsens resultatkonto (rundradiokontot) respektive distributionskontot hos Riksgäldskontoret.</p>
<h2>Kommentar:</h2>
<p>Ej aktuellt i det nya finansieringssystemet. Se betänkandet avsnitt 12.3 om upptagning av lån, ökning av det egna kapitalet etc.</p>
<p>Medlen på rundradiokontot förvaltas av RIKAB i enlighet med avtal mellan staten och RIKAB (regeringsbeslut 1997-12-04). Medel till Sveriges Television AB (SVT) betalas ut efter rekvisition. Medlen betalas under år 2005 ut månadsvis i förskott. De får lyftas tidigast den 7:e i varje månad.</p>
<p>Kan vara aktuellt i en övergångsperiod. I övrigt ej aktuellt. Se betänkandet avsnitt 12.2 om det nya systemet med direktfinansiering.</p>
<p>Enligt riksdagens beslut har regeringen bemyndigats att för budgetåret 2005 besluta om lån i Riksgäldskontoret i syfte att täcka underskottet på distributionskontot intill ett belopp om 1 285 000 000 kronor (prop. 2004/05:1, bet. 2004/05:KrU1, rskr. 2004/05:97). Riksgäldskontoret skall tillhandahålla denna kredit fram till dess att skulden är slutreglerad.</p>
<p>Kan, om aktuellt, framgå på annat sätt fr.o.m. år 2007.</p>
<p>Under år 2005 skall 421 800 000 kronor överföras från rundradiokontot till distributionskontot. RIKAB svarar för att denna överföring sker i enlighet med avtal mellan staten och RIKAB (regeringsbeslut 2001-12-20). Medlen skall överföras med en tolftedel den 7:e varje månad.</p>
<p>Ej aktuellt. Löses i annan ordning. Se kapitel 14 om övergångsfrågor. * Om de sammanlagda TV-avgiftsintäkterna för år 2005, exklusive avgiftshöjningar för åren 2002, 2003, 2004 och 2005 inte är minst 100 miljoner kronor högre än för år 2000 eller i jämförelse med år 2004 har ökat med minst 25 miljoner kronor skall medelstilldelningen minskas med för SVT 57,73 procent av skillnaden mellan de verkliga avgiftsintäkterna, exklusive avgiftshöjningar, och det som skulle ha uppnåtts, dock med för SVT högst 57,73 procent av 25 miljoner kronor för år 2005. En eventuell justering görs när avgiftsintäkterna för år 2005 är kända.</p>
<p>Ej aktuellt. Se betänkandet avsnitt 12.2 om det nya systemet med direktfinansiering.</p>
<h2>VILLKOR</h2>
<p>Anslagsvillkoren träder i kraft den 1 januari 2005 och gäller till och med den 31 december 2005. Regeringen föreskriver att SVT:s medelstilldelning skall förenas med följande villkor.</p>
<h2>Ekonomiska förutsättningar</h2>
<p>1. SVT skall inom tillgängliga ekonomiska ramar göra de prioriteringar som krävs för att uppfylla uppdraget. Verksamheten skall inom ramen för uppdraget bedrivas rationellt och syfta till ökad effektivitet och förbättrad produktivitet.</p>
<p>Kan framgå av bolagsordningen. 2. Medlen skall användas för företagets kärnverksamhet, dvs. TVverksamhet i allmänhetens tjänst. Medlen skall också användas till verksamhet som syftar till att komplettera och stärka kärnverksamheten, exempelvis verksamhet på Internet.</p>
<p>Regleras i ny lag om finansiering av radio och TV i allmänhetens tjänst. 3. Sidoverksamheter till SVT:s sändningsverksamhet skall bära sina kostnader och i övrigt bedrivas på ett konkurrensneutralt sätt i förhållande till andra företag som tillhandahåller motsvarande tjänster. Sidoverksamheter skall redovisas som egna resultatområden. Det skall finnas en resultaträkning och, om god redovisningssed så kräver, en balansräkning för dessa verksamheter. Redovisningen skall ingå som en del av årsredovisningen som granskas av bolagets revisorer.</p>
<p>Kan regleras i bolagsordningen. 4. SVT skall tillsammans med Sveriges Radio AB (SR) och Sveriges Utbildningsradio AB (UR) anslå medel för RIKAB:s kostnader i proportion till storleken på respektive programföretags medelstilldelning från rundradiokontot.</p>
<p>Kan regleras i bolagsordningen för respektive bolag. 5. SVT har som delägare till RIKAB ansvar för att RIKAB för statens räkning uppbär  TV-avgifter och bedriver avgiftskontroll samt ansvarar för förvaltningen av rundradiorörelsens medel. I ansvaret ligger att ge RIKAB förutsättningar för att bedriva en effektiv TV-avgiftsuppbörd och avgiftskontroll. Avgiftsskolket skall reduceras under tillståndsperioden.</p>
<p>Ej aktuellt. Se betänkandet avsnitt 12.2 om RIKAB:s roll.</p>
<h2>Verksamhet</h2>
<p>6. SVT skall sända text-TV-sändningar till hela landet.</p>
<p>Kan regleras i bolagsordningen . 7. SVT får bedriva sändningar via satellit med syfte att nå allmänheten i Sverige, Finland och övriga Europa.</p>
<p>Särskild reglering krävs ej. 8. SVT:s sändningar riktade till Sverige skall vara tillgängliga för allmänheten utan villkor om särskild betalning utöver erlagd  TV-avgift. Till den del sändningarna görs tillgängliga utanför Sverige skall verksamheten bära sina egna kostnader.</p>
<p>Regleras i lag om finansiering av radio och TV i allmänhetens tjänst. 9. De villkor som gäller för SVT:s programverksamhet skall i tillämpliga delar gälla även för nya programkanaler.</p>
<p>Regleras eventuellt i sändningstillståndet . 10. SVT:s resurser till programverksamhet för språkliga och etniska minoriteter skall öka under tillståndsperioden jämfört med år 2001.</p>
<p>Ej aktuellt. 11. Överenskommelser mellan SVT, SR och UR rörande insatser för språkliga och etniska minoriteter samt funktionshindrade skall tillställas Utbildnings- och kulturdepartementet och Granskningsnämnden för radio och TV.</p>
<p>Ej aktuellt .</p>
<h2>Organisation</h2>
<p>12. SVT skall ha en decentraliserad organisation med en sådan uppbyggnad att goda förutsättningar skapas för mångfald och självständigt beslutsfattande även på regional nivå och att förhållanden i olika delar av landet kan speglas och representeras i programutbudet.</p>
<p>Kan regleras i bolagsordningen. 13. Den andel av allmänproduktionen i SVT:s rikssändningar som produceras utanför Stockholm skall under tillståndsperioden uppgå till minst 55 procent. Den andel av resurserna för allmänproduktion som förbrukas av enheterna utanför Stockholm skall behållas på minst 2001 års nivå.</p>
<p>Kan regleras i bolagsordningen. 14. SVT:s nyhetsverksamhet skall bedrivas så att de olika självständiga redaktionerna inom företaget oberoende av varandra kan fatta beslut med skilda perspektiv.</p>
<p>Kan regleras i bolagsordningen . 15. Produktionsanläggningarna för programverksamhet för döva i Leksand skall användas i minst samma utsträckning som under år 2001 också i den fortsatta verksamheten.</p>
<p>Kan regleras i bolagsordningen. 16. Genom riksdagens beslut om radio och TV i allmänhetens tjänst (prop. 2000/01:94, bet. 2000/01:KrU8, rskr. 2000/01:268) slogs fast att public  service-företagens programverksamhet som helhet skall präglas av folkbildningsambitioner. SVT, SR och UR skall genom överenskommelser lösa samarbetet kring program som inte primärt är avsedda att användas i utbildningssammanhang.</p>
<p>Ej aktuellt . 17. Om oenighet uppstår mellan SVT och UR om fördelning och placering av sändningstid skall frågan avgöras av en skiljenämnd enligt lagen (1999:116) om skiljeförfarande.</p>
<p>Kan regleras i SVT:s och UR:s bolagsordningar. 18. Staten får, om SVT:s sändningstillstånd upphör, inlösa byggnader, inredning och utrustning samt övriga inventarier och installationer, som tillhör SVT. Kan överenskommelse ej träffas om lösenbeloppet, skall detta bestämmas av tre värderingsmän, som utses enligt lagen (1999:116) om skiljeförfarande. SVT skall medverka till att företag som staten bestämmer utan särskilt vederlag får överta de lokaler som SVT förhyrt. SVT medger att personal anställd för programverksamheten får övergå till anställning i sådant företag senast när tillståndet upphör att gälla.</p>
<p>Kan regleras i bolagsordningen.</p>
<h2>Redovisning och revision</h2>
<p>19. SVT skall senast den 1 mars 2005 lämna budgetunderlag till Utbildnings- och kulturdepartementet inför regeringens förslag till riksdagen om medelstilldelning för år 2006. Budgetunderlaget skall innehålla redovisningar av den genomförda verksamheten samt redovisningar av SVT:s planer för verksamheten. SVT jämte övriga delägare av RIKAB svarar för att även en redovisning avseende RIKAB:s verksamhet bifogas budgetunderlaget. RIKAB skall senast den 1 mars 2005 till Utbildnings- och kulturdepartementet inge årsredovisning för rundradiorörelsen under år 2004. Redovisningen skall innehålla en redogörelse för avgiftskontrollens effekter och arbetet med att minska TV-avgiftsskolkets omfattning.</p>
<h2>Kommentar:</h2>
<p>Ej aktuellt. Se betänkandet avsnitt 12.3. 20. SVT skall årligen följa upp och rapportera hur uppdraget uppfyllts. Uppföljningsrapporten avseende år 2005 skall senast den 1 mars 2006 ges in till Utbildnings- och kulturdepartementet samt till Granskningsnämnden för radio och TV.</p>
<p>SVT skall i uppföljningsrapporten särskilt redovisa hur företaget uppfyller det anslagsvillkor som innebär att den andel av allmänproduktionen som produceras utanför Stockholm skall uppgå till minst 55 procent.</p>
<p>SVT skall, i samarbete med SR och UR, ta fram konkreta uppföljningsbara resultatmått baserade på tillstånds- och anslagsvillkor. Resultatmåtten bör utformas så att de ger väsentlig information om uppdraget och förmedlar viktiga erfarenheter av verksamheten. SVT skall på olika sätt stimulera en fortlöpande offentlig diskussion om verksamheten.</p>
<p>SVT skall redovisa och kommentera hur resultaten har utvecklats med avseende på bl.a. volym, kostnader och intäkter samt nyckeltal som visar effektivitet och produktivitet. SVT skall utveckla arbetet med att mäta och redovisa olika indikatorer på kvaliteten och särarten i programutbudet.</p>
<p>Programstatistiken skall utformas så att jämförelser blir möjliga över tid. Redovisningen skall uttrycka olika programkategoriers andel av den totala sändningstiden, när olika programtyper sänds samt resursförbrukningen för respektive kategori. Redovisningen skall även avse omfattningen av tittande och publikens reaktioner samt företagets planer för kommande år.</p>
<p>SVT skall vidare beakta de anvisningar för redovisning av programverksamhet m.m. som anges i proposition 2000/01:94.</p>
<p>Skulle kunna regleras i lagen om finansiering av radio och TV i allmänhetens tjänst eller i bolagsordningen. 21. SVT skall säkerställa att företagets revisorer ges möjlighet att granska företagets uppföljningsrapport, budgetunderlag och, i förekommande fall, särredovisningar av uppdrag i särskilda regeringsbeslut. Utlåtande över dessa granskningar skall ske i särskilda revisorsintyg som tillställs Utbildnings- och kulturdepartementet.</p>
<p>Ej aktuellt.</p>
<h2>ÖVRIGT</h2>
<p>Vissa gemensamma författningar m.m.</p>
<p>Lag (1991:1559) med föreskrifter på tryckfrihetsförordningens och yttrandefrihetsgrundlagens områden</p>
<p>Radio- och TV-lag (1996:844)</p>
<p>Lag (1989:41) om TV-avgift</p>
<p>Regeringsbeslut 1989-02-16 om bemyndigande att träffa avtal om Radiotjänst i Kiruna Aktiebolags verksamhet med uppbörd m.m. av TV-avgifter.</p>
<p>Regeringsbeslut 1992-12-04 om bemyndigande att säga upp avtal om förvaltning av rundradiomedlen med Sveriges Television AB, Sveriges Radio AB och Sveriges Utbildningsradio AB samt att träffa avtal med Radiotjänst i Kiruna AB om förvaltning av rundradiomedlen.</p>
<p>Regeringsbeslut 1993-12-16 om godkännande av vissa ändringar i bolagsordningarna för Sveriges Television AB, Sveriges Radio AB, Sveriges Utbildningsradio AB och Sveriges Radio Förvaltnings AB.</p>
<p>Regeringsbeslut 1994-03-24 om godkännande av vissa ändringar i bolagsordningen för Radiotjänst i Kiruna AB.</p>
<p>Regeringsbeslut 1995-10-12 om godkännande av vissa ändringar i bolagsordningen för Sveriges Radio Förvaltnings AB.</p>
<p>Regeringsbeslut 1996-12-12 om upphörande av stiftelser och stiftelseförordnanden samt bildande av ny stiftelse och fastställande av stiftelse-förordnande för Förvaltningsstiftelsen för Sveriges Radio AB, Sveriges Television AB och Sveriges Utbildningsradio AB.</p>
<p>Regeringsbeslut 1996-09-05 om TV-sändningar via satellit.</p>
<p>Regeringsbeslut 1997-11-13 om medgivande att inleda TVsändningar.</p>
<p>Regeringsbeslut 2000-07-06 om godkännande av vissa ändringar i bolagsordningarna för Sveriges Radio AB, Sveriges Television AB och Sveriges Utbildningsradio AB.</p>
<p>Regeringsbeslut 2000-02-24 om godkännande av ändring av bolagsordningen för Radiotjänst i Kiruna AB.</p>
<p>Regeringsbeslut 2001-12-20 om bemyndigande att träffa avtal med Radiotjänst i Kiruna AB angående förvaltning av distributionskontot.</p>
<h2>Bilaga 4</h2>
<h2>Konsekvenser för redovisning vid direktfinansiering Byte av redovisningsprincip eller andra förändringar av redovisningen?</h2>
<p>Enligt 2 kap. 4 § p. 2 årsredovisningslagen (1995:1554, ÅRL) skall samma principer för värdering, klassificering och indelning av de olika posterna och, i förekommande fall, delposterna konsekvent tillämpas från ett räkenskapsår till ett annat. Enligt bestämmelsen får dock avvikelse göras från denna regel om det föreligger särskilda skäl och årsredovisningen upprättas på ett överskådligt sätt och ger en rättvisande bild av verksamheten etc.</p>
<p>En övergång till direktfinansiering kommer att påverka redovisningen i programföretagen och i övriga koncernföretag. Erhållna avgiftsmedel kommer att redovisas som vanliga intäkter i verksamheten och eventuella överskott eller underskott redovisas i resultaträkningen och kommer inte att som i dag läggas upp under förutbetalda intäkter (det förutsätts att det sker en adekvat periodisering). Förvärvade anläggningstillgångar läggs upp på plan och skrivs av på sedvanligt vis. Kostnadsföring av programproduktion sker i princip vid sändningstillfället. Förändringarna kan leda till att redovisningen påverkas som en normal följd av att intäkterna i verksamheten byter karaktär. De kan också leda till byte av redovisningsprincip eller en förändring av uppskattningar och bedömningar. En förändring av redovisningen på grund av en förändring av intäkternas karaktär leder normalt sett inte till andra särskilda åtgärder än att god redovisningssed skall tillämpas på det nya sättet att ta del av avgiftsmedel som föreslås. Sådana konsekvenser som uppstår när en förändring har lett ett byte av redovisningsprincip eller en förändring av uppskattningar och bedömningar skall däremot redovisas på ett tydligt sätt. I</p>
<p>Redovisningsrådets rekommendation RR 5 Redovisning av byte av redovisningsprincip beskrivs gränsdragningen mellan byte av redovisningsprinciper å ena sidan och ändringar i uppskattningar och bedömningar å andra sidan. Gränsdragningen är mycket viktig att göra eftersom byte av redovisningsprincip får andra redovisningskonsekvenser än ändringar i uppskattningar och bedömningar.</p>
<p>Direktfinansiering innebär visserligen stora förändringar av redovisningen av intäkter i verksamheten men detta utgör ändå en konsekvens av att finansieringssystemet i sig förändras. Vare sig byte av redovisningsprincip eller förändringar i uppskattningar eller bedömningar torde komma i fråga förutom avseende redovisning av programlager. Vid redovisning av programlager torde en ändrad redovisningsprincip föreligga.</p>
<h2>Redovisning av intäkter periodisering</h2>
<p>Vid en övergång till direktfinansiering kommer influtna avgiftsmedel att utgöra ”vanliga” intäkter i programföretagen. Eftersom medieavgifterna kommer att avse bestämda perioder kommer de att i programföretagen redovisas som intäkter under de perioder som avgifterna hänför sig till. Om betalningen utgör förskott inför påföljande år kommer medlen att redovisas som förutbetalda intäkter (skuldförs på balansräkningen) och blir inte föremål för beskattning under det år som medlen influtit. Se vidare</p>
<p>Bilaga 5.</p>
<h2>Programproduktion</h2>
<p>Programproduktion kostnadsförs i dag när utgifterna uppstår. Med det nya systemet för medelstilldelning bör kostnadsföring ske i samband med att programmen sänds (vilket motsvarar principen för redovisning av kostnaden för sålda varor). Värdet av programlagret tas upp som en tillgång på balansräkningen. Det är sannolikt att en sådan förändring betraktas som en ändrad redovisningsprincip. Ändrad redovisning av programproduktion berörs vidare i Bilaga 5  om inkomstskattekonsekvenser vid direktfinansiering.</p>
<h2>Redovisning av anläggningstillgångar</h2>
<p>De anläggningstillgångar i verksamheten som har ett ekonomiskt värde för företagen bör redovisas som tillgångar på balansräkningen. Det ekonomiska värdet får bestämmas av företagen i enlighet med god redovisningssed. Bokföringsmässiga avskrivningar sker på detta värde.</p>
<p>Skattemässigt är de anläggningstillgångar som har anskaffats med näringsbidrag redan avskrivna. Det går således inte att göra ytterligare skattemässiga avskrivningar på dessa tillgångar. Nyanskaffningar efter 2006 skall läggas upp på plan och skrivas av enligt sedvanliga normer och regler på redovisnings- och skatteområdet.</p>
<p>Programföretagen redovisar i dag anläggningstillgångar efter planenliga avskrivningar på balansräkningen. Överavskrivningar redovisas under obeskattade reserver på balansräkningens skuldsida. Denna redovisning torde inte påverkas vid en övergång till det nya systemet.</p>
<h2>Bilaga 5</h2>
<h2>Inkomstskattekonsekvenser vid direktfinansiering Periodisering av inkomster och utgifter – tidpunkten för beskattning</h2>
<p>Det finns inte några för alla situationer speciella regler om när en inkomst skall redovisas som en intäkt i skattelagstiftningen. För vissa slags inkomster finns specialregler i inkomstskattelagen (1999:1229, IL) men framför allt råder i Sverige ett starkt samband mellan redovisning och beskattning. Beskattningstidpunkten för en viss inkomst är kopplad till när inkomsten skall tas upp i redovisningen. Det starka sambandet mellan redovisning och beskattning kommer till uttryck i de inledande bestämmelserna i 14 kap. IL. Enligt 14 kap. 2 § 1 st. IL skall resultatet av näringsverksamhet beräknas enligt bokföringsmässiga grunder.  Enligt prop. 1999/2000:2 Inkomstskattelagen skall med begreppet bokföringsmässiga grunder förstås att inkomsterna och utgifterna i näringsverksamheten skall periodiseras, dvs. att inkomster och utgifter inte skall redovisas med tillämpning av en kontantprincip. Inkomster skall tas upp och utgifter dras av den period som de belöper sig på. Hänsyn skall således tas till in- och utgående lager, till pågående arbeten, till fordrings- och skuldposter samt till avsättningar. Vidare gäller enligt 14 kap. 2 § 2 st. IL att vid beräkningen av resultatet skall inkomster tas upp som intäkt och utgifter dras av som kostnad det beskattningsår som de hänför sig till enligt god redovisningssed , om inte något annat är särskilt föreskrivet i lag. Detta gäller även de näringsidkare som inte är bokföringsskyldiga. Om god redovisningssed ger utrymme för olika alternativ i fråga om periodiseringen skall beskattningen grundas på det av bolaget i redovisningen valda alternativet (RÅ 1999 ref 32). Vidare skall balansräkningen, resultaträkningen och noterna enligt 2 kap. 3 § årsredovisningslagen (1995:1554) upprättas som en helhet och ge en rättvisande bild av företagets ställning och resultat.</p>
<p>I Bokföringsnämndens allmänna råd BFNAR 2003:3 om redovisning av intäkter behandlar BFN redovisning av intäkter vid upprättande av bokslut. Det allmänna rådet bygger på Redovisningsrådets rekommendation RR 11 Intäkter och är avsett att tillämpas av icke-noterade företag och koncerner. De viktigaste frågorna inom det område som behandlas i det allmänna rådet är</p>
<p>• vilka förutsättningar som skall vara uppfyllda för att ett företag skall anses ha en inkomst, och</p>
<p>• när denna inkomst i så fall skall redovisas som en intäkt.</p>
<p>Enligt Redovisningsrådets rekommendation RR 11 Intäkter skall en intäkt redovisas i resultaträkningen när det är sannolikt att de framtida ekonomiska fördelarna kommer att tillfalla företaget och dessa fördelar kan beräknas på ett tillförlitligt sätt. I rekommendationen identifieras under vilka förhållanden dessa kriterier uppfylls.</p>
<p>Skillnaden mellan BFNAR 2003:3 och RR 11 anges i bilaga 2 till BFN:s allmänna råd.</p>
<p>Programföretagen erhåller i dag det av riksdagen beslutade bidraget genom månatliga överföringar från rundradiokontot och distributionskontot hos Riksgäldskontoret. En utbetalning äger således rum 12 ggr/år. RIKAB uppbär och har förvaltningsansvar för influtna avgiftsmedel för statens räkning. RIKAB inbetalar uppburna avgiftsmedel minst månadsvis till Riksgäldskontoret där medlen placeras på rundradiokontot. Programföretagen redovisar influtna medel (näringsbidrag) på olika sätt beroende på när kostnaderna/utgifterna uppstår. Den del av näringsbidraget som kan matchas mot kostnader under året eller mot utgifter för anskaffade anläggningstillgångar redovisas som intäkt under perioden. Den del av näringsbidraget som inbetalats till företagen och som inte kan matchas mot utgifter under året periodiseras och redovisas mot kostnader påföljande år.</p>
<p>Efter en övergång till direktfinansiering kommer intäkterna i verksamheten att utgöra ”vanliga” försäljningsintäkter. De särskilda reglerna om näringsbidrag blir inte tillämpliga. Medieavgiften skall uppbäras av RIKAB. Medlen skall överföras till programföretagen. Medlen utgör inte någon inkomst hos RIKAB. Frågan om när överföring av medel till programföretagen skall ske bör programföretagen och RIKAB sinsemellan komma överens om. Medelsfördelningen skall emellertid ske i enlighet med den av riksdagen beslutade fördelningsnyckeln (se kapitel 12). Följande kan tjäna som vägledning för frågan om periodisering av influtna avgifter i programföretagen i det nya medelstilldelningssystemet.</p>
<p>Medieavgiften utgör, liksom dagens TV-avgift, en bestämd summa som normalt betalas av den avgiftsskyldige i fyra poster under året. Avgiften kan också betalas för ett år i taget. Den skall betalas i förskott. Medieavgiften skulle kunna liknas vid en betalning för ett abonnemang på exempelvis en tidning. Tidningsabonnemang erläggs i de flesta fall i förskott, t.ex. en gång per kvartal. Beskattningstidpunkten för abonnemangsintäkter är inte särskilt reglerad i IL. I stället skall de principer som uttalas ovan i 14 kap. IL tillämpas, dvs. att intäkterna skall tas upp det beskattningsår som de hänför sig till enligt god redovisningssed.</p>
<p>I exempel som BFN redovisar i anslutning till sitt allmänna råd om redovisning av intäkter anges hur det allmänna rådet skall tillämpas i vissa situationer. Exemplen är avsedda att illustrera vilka intäkter som skall tas in i ett företags bokslut. Ett exempel som ges avser redovisning av intäkter av tidningsprenumeration. Översatt till redovisning av medieavgiften, vilken kan beskrivas som ett slags abonnemang på programtjänster från programföretagen, skulle medieavgiften kunna redovisas linjärt i bokslutet under den tid som avgiftsskyldighet föreligger för den enskilde avgiftsbetalaren, under förutsättning att programproduktionen har samma eller i stort sett samma värde för varje period. Exemplet om tidningsprenumeration som ges i anslutning till BFN:s allmänna råd står inte i strid med de principer för intäktsredovisning som anges i RR 11.</p>
<h2>Skuldförda avgiftsmedel</h2>
<p>Samtliga programföretag inklusive RIKAB och SRF redovisar i dag vad företagen benämner skuldförda avgiftsmedel (dvs. överskott av erhållna bidrag i slutet av året) under balansposten ”upplupna kostnader och förutbetalda intäkter”. Efter en övergång till direktfinansiering kommer reglerna om näringsbidrag i inkomstskattelagen inte längre att vara tillämpliga. Detta betyder att outnyttjade medel (överskott) ett räkenskapsår inte kommer att kunna balanseras obeskattade till påföljande år.</p>
<p>Efter övergången till det nya systemet med direktfinansiering torde reglerna om näringsbidrag i inkomstskattelagen kunna tillämpas när det gäller tilldelade medel för 2006 som inte förbrukats vid detta års utgång (skuldförda avgiftsmedel). Direktavskrivning torde kunna ske av under året anskaffade tillgångar som dras av genom värdeminskningsavdrag i den mån detta ryms inom beloppet för skuldförda avgiftsmedel. Vidare torde direkt kostnadsföring kunna ske för programproduktion som äger rum under året.</p>
<p>För att minska skatteeffekterna och möjliggöra för företagen att reservera medel för framtida investeringar kan en resultatutjämning i verksamheten ske genom att avsättning till periodiseringsfond görs.</p>
<p>Reglerna om periodiseringsfond i 30 kap. IL ger möjlighet att skjuta upp en del av beskattningen till ett senare år för att på så sätt åstadkomma en resultatutjämning i verksamheten och en jämnare beskattning. Aktiebolag och andra juridiska personer får avdrag för avsättning till periodiseringsfond med högst 25 procent av överskottet av näringsverksamheten.</p>
<p>Periodiseringsfond skall återföras till beskattning senast det sjätte året efter avsättningsåret. Hela eller delar av avsättningen kan återföras tidigare om så önskas, t.ex. för att kvittas mot ett underskott. I vissa situationer måste avdraget återföras även om sexårsfristen inte löpt ut.</p>
<p>I budgetpropositionen för 2005 aviserades ett förslag om räntebeläggning av juridiska personers avsättningar till periodiseringsfonder. I proposition 2004/05:38, som antogs av riksdagen i december 2004, föreslår regeringen att juridiska personer som vid beskattningsårets ingång har gjort avsättningar till periodiseringsfonder skall ta upp en schablonintäkt till beskattning. Schablonintäkten beräknas genom att summan av gjorda avsättningar till periodiseringsfonder som den skattskyldige har vid ingången av beskattningsåret multipliceras med 72 procent av statslåneräntan vid utgången av november månad andra året före taxeringsåret. De nya reglerna trädde i kraft den 1 januari 2005.</p>
<h2>Anläggningstillgångar</h2>
<p>De anläggningstillgångar som har direktavskrivits till följd av tillämpningen av reglerna i 29 kap. IL redovisas på balansräkningens tillgångssida med ett värde som motsvarar det planmässiga restvärdet, dvs. anskaffningsvärde efter ackumulerade planmässiga avskrivningar. Skillnaden mellan hela utgiften för anläggningstillgången och den del som redovisats som planenlig avskrivning tas i resultaträkningen upp som en bokslutsdisposition (avskrivningar utöver plan). Ackumulerade avskrivningar utöver plan redovisas under obeskattade reserver i balansräkningen. Enligt uppgift från programföretagen vill man på så vis öka årsredovisningens informationsvärde.</p>
<p>En övergång till direkt medelstilldelning torde inte få någon inkomstskatteeffekt avseende redan anskaffade och i praktiken direktavskrivna anläggningstillgångar. De tillgångar som ännu inte har nått sin ekonomiska livslängd finns upptagna i redovisningen. Tillgångar som har ett ekonomiskt värde för företagen bör tas upp som tillgångar i balansräkningen för att redovisningen skall ge en rättvisande bild av företagets ställning. Anskaffningarna skall periodiseras över den ekonomiska livslängden. Avskrivningar får ske redovisningsmässigt men inte skattemässigt eftersom tillgångarna redan är avskrivna skattemässigt (se ovan).</p>
<p>Nyanskaffningar av inventarier som sker från och med det första året med det nya finansieringssystemet kommer inkomstskattemässigt att få skrivas av i enlighet med reglerna om värdeminskningsavdrag för inventarier i 18 kap. IL.</p>
<p>Såvitt avser programproduktion och programlager kan följande sägas.</p>
<p>I dagens system dras kostnaderna för programproduktioner i princip av omedelbart, oberoende av sändningstillfälle, eftersom de finansieras av näringsbidrag, se vidare reglerna om näringsbidrag i 29 kap. IL. Vid en övergång till direktfinansiering måste en bedömning göras av huruvida utgifter för programproduktion skall kostnadsföras löpande eller aktiveras och ingå i tillgångens (programmens) anskaffningsvärde.</p>
<p>Enligt reglerna i 18 kap. inkomstskattelagen skall inventarier skrivas av genom årliga värdeminskningsavdrag. Reglerna gäller även förvärvade  immateriella rättigheter. Om inventariet har en ekonomisk livslängd på högst tre år får hela utgiften dras av omedelbart.</p>
<p>Utgifter för egen produktion av film har i rättspraxis bedömts som utgifter för anskaffning av inventarium (RÅ 1980 1:51). Filmen betraktades som korttidsinventarium och avdrag medgavs genom direktavdrag.</p>
<p>Såvitt avser egenproducerade  immateriella rättigheter framgår av förarbetena till inkomstskattelagen att reglerna om inventarier inte är tillämpliga. För egenproducerade immateriella rättigheter får, enligt förarbetena, god redovisningssed styra avskrivningarna av dessa rättigheter, eftersom det saknas skatterättsliga regler. Detta synsätt stöds av Regeringsrättens dom den 7 september 2004, mål nr 1411-04.</p>
<p>Utgifter för egen programproduktion kan således ses som en egenproducerad immateriell tillgång och skall i så fall inte behandlas som inventarium enligt inkomstskattelagen (jfr 18 kap. 1 § IL). En bedömning av avskrivningen på den egna program-produktionen måste i stället göras utifrån god redovisningssed.</p>
<p>Om utgiften i stället ses som en utgift för egen produktion av film kan den i enlighet med RÅ 1980 1:51 ses som utgift för anskaffning av inventarium.</p>
<p>En viss ledning för hur bedömningen av hur kostnadsföring skall ske enligt god redovisningssed kan erhållas genom uttalandet BFN U 88:12 Redovisning av utgifter vid produktion av film. Enligt BFN är det vid bedömning av om löpande kostnadsföring skall ske eller om kostnaderna skall aktiveras av avgörande betydelse att det vid filmproduktion vanligen föreligger ett fåtal stora projekt som ekonomiskt kan individualiseras och där utgifterna i respektive projekt ej har karaktär av löpande rörelsekostnader. Utgifterna skall därför enligt BFN aktiveras och kostnadsföras i takt med den ekonomiska förbrukningen av tillgången. De skall med andra ord fördelas över den tid filmen genererar intäkter i förtaget. BFN anser vidare att sådana aktiverade utgifter enligt etablerad branschpraxis skall klassificeras i balansräkningen som anläggningstillgångar hos den som innehar den immateriella rättigheten. Tillgången rubriceras lämpligen som film enligt BFN. Den som förvärvar visningsrätt till en film för slutlig förbrukning, t.ex. en biograf, innehar enligt BFN dock en så begränsad rättighet att utgiften för denna i princip skall kostnadsföras löpande (jfr BFN U 88:6).</p>
<p>Såvitt avser programproduktionen i SVT, SR och UR är det här tal om många projekt av olika storlek men som torde kunna ekonomiskt individualiseras. Det är emellertid inte fråga om produktioner som var för sig genererar intäkter till företagen. Medieavgiften skall finansiera den totala produktionen i företagen.</p>
<p>Programproduktionen skulle i programföretagens fall eventuellt kunna utgöra omsättningstillgångar (lagertillgång). Jämför exempelvis TV4:s hantering av programproduktion i företagets ekonomiska rapportering. I TV4:s redovisning hanteras programproduktionen så att programmen kostnadsförs av företaget vid respektive sändningstillfälle. Enligt 17 kap. 3 § IL är en lagertillgång en tillgång som är avsedd för omsättning eller förbrukning. Kostnadsföring sker i enlighet med principen för sålda varors kostnad.</p>
<h2>Bilaga 6</h2>
<h2>Public service radio och TV i Storbritannien, Finland, Danmark och Norge</h2>
<h2>Storbritannien</h2>
<h2>Marknad för radio och TV</h2>
<p>Den avgiftsfinansierade public service radio och TV-verksamheten i Storbritannien bedrivs av BBC ( British Broadcasting Corporation ).</p>
<h2>TV</h2>
<p>BBC sänder två TV-kanaler i det analoga marknätet – BBC One och BBC Two. Dessutom finns ett antal andra programföretag som har tillstånd att sända i det analoga marknätet mot att de uppfyller vissa krav om public service-produktioner:</p>
<p>• De reklamfinansierade icke vinstdrivande Channel 4 och S4C. Channel 4 sänder i England, Skottland och Nordirland medan S4C sänder i Wales.</p>
<p>• De privatägda kommersiella reklamfinansierade företagen ITV, Channel 5 och Teletext.</p>
<p>BBC:s andel av den totala tittartiden var 37,8 procent år 2003/2004.</p>
<p>I det digitala marknätet sänds okrypterat (så kallad Freeview ) omkring 25 TV-kanaler, varav BBC står för åtta kanaler med olika profil. Utvecklingen av digital-TV har varit relativt snabb i</p>
<p>Storbritannien. I juni 2004 hade över 55 procent av hushållen tillgång till någon form av digital-TV.</p>
<h2>Radio</h2>
<p>BBC sänder ett brett utbud av rikstäckande och regional radio. I det analoga nätet sänds bland annat Radio 1, Radio 2, Radio 3, Radio 4 och BBC World Service. De digitala radiosändningarna, som i slutet av 2004 skall ha nått 85 procent av befolkningen, erbjuder förutom samma utbud som i FM även en rad kanaler som endast distribueras digitalt.</p>
<p>BBC:s samlade radioutbud står för hälften av det totala radiolyssnandet i Storbritannien.</p>
<h2>Lagar och regler</h2>
<p>TV-verksamhet i Storbritannien regleras i lagarna Broadcasting Act 1990, Broadcasting Act 1996  och Communications Act 2003 . I</p>
<p>Broadcasting Act 1990  och 1996  regleras bl.a. hur andra aktörer än BBC måste ha särskilt tillstånd (licens) för att få sända TV och radio. Broadcasting Act 1996  innehåller bland annat regler om digitala sändningar. Communications Act 2003  är en ny lagstiftning som upprättats dels för att reglera den nybildade myndigheten Ofcom, dels för att uppnå en högre grad av avreglering och självreglering.</p>
<p>I Communications Act 2003  regleras att den som innehar en TVmottagare är skyldig att ha en licens. För licensen betalas en avgift vars nivå beslutas av regeringen och meddelas i förordningen</p>
<p>BBC som institution är instiftad genom en så kallad Royal Charter. Royal Charter  utgör en sorts stiftelseurkund och fastställer grunden för BBC:s verksamhet genom reglering av generella förutsättningar, mål och uppdrag i breda termer samt befogenheter och ansvar inkluderande till exempel BBC:s rätt att förvärva, äga och avyttra egendom. I Royal Charter ställs krav på att BBC skall vara organiserat på ett sätt som möjliggör inflytande från olika delar av landet.</p>
<p>BBC har lytt under Royal Charter  ända sedan år 1927. Nuvarande Royal Charter  är den sjunde i ordningen och löper till och med år 2006. Royal Charter  utfärdas i teorin av drottningen, men i praktiken av regeringen genom Department of Culture, Media and Sport.</p>
<p>Royal Charter  kompletteras av ett avtal mellan kulturministern och BBC. Avtalet definierar BBC:s public service-uppdrag beträffande exempelvis oberoende och programinnehåll.</p>
<p>Övriga aktörer med public serviceförpliktelser regleras, förutom av Broadcasting Act 1990  och 1996  och Communications Act 2003 , av varsin licens med tillhörande villkor för verksamhet och programinnehåll. Licensen utfärdas av Ofcom.</p>
<h2>Ägande och organisation</h2>
<p>BBC är ett offentligt organ som ägs av brittiska staten, definitionsmässigt en så kallad public corporation .</p>
<p>BBC:s högsta beslutande organ är Board of Governors , vars ledamöter utses av Privy Council (som består av drottningen m.fl.) på förslag av regeringen. I Board of Governors  uppdrag ingår bland annat att sätta upp mål för BBC:s verksamhet och följa upp hur väl de efterlevs och att se till att BBC:s verksamhet bedrivs i allmänhetens intresse och i enlighet med Royal Charter , avtalet med regeringen samt andra lagar och föreskrifter.</p>
<p>Board of Governors  utser den verkställande ledningen samt verkställande direktör.</p>
<h2>Granskning och tillsyn</h2>
<p>Granskning av BBC och andra programföretag sker genom Ofcom ( The Office of Communication ). Ofcom är en nybildad statlig myndighet med uppgift att övervaka den brittiska kommunikationssektorn inom television, radio, telekommunikation och trådlös kommunikation.</p>
<p>I Ofcoms uppdrag ingår att utfärda licenser till andra programföretag än BBC samt övervaka att programföretagen följer lagar och efterlever sina respektive avtal och licensvillkor. Ofcom har en rad olika sanktionsmöjligheter både i förhållande till BBC och till övriga programföretag.</p>
<p>BBC och övriga programföretag rapporterar till Ofcom om hur väl de uppfyller sina respektive krav om public service-verksamhet. Ofcom genomför för närvarande en omfattande översyn av framtidens public service. Denna översyn skall ligga till grund för nästa Royal Charter  som skall träda i kraft år 2007.</p>
<h2>Finansiering</h2>
<p>BBC:s verksamhet finansieras till största del genom avgifter från allmänheten. Undantaget från avgiftsfinansiering är verksamheten inom BBC World Services, som i stor utsträckning riktar sig mot målgrupper utanför Storbritannien. Verksamheten inom BBC World Services  finansieras av offentliga medel, genom The Foreign and Commonwealth Office  (FCO).</p>
<p>Skyldigheten att inneha en licens bygger enligt Communications Act 2003  på innehav eller användning av en television receiver :</p>
<p>Att definiera vad som avses med television receiver är delegerat till</p>
<p>Secretary of State , dvs. till ministern på  Department for Culture, Media and Sport , vilken utfärdar närmare föreskrifter i förordningen  Electronic Communications Broadcasting – The Communications (Television Licensing) Regulations . I förordningen definieras en  television receiver som:</p>
<p>Från den 1 april 2004 är avgiften £121 per år för färg-TV. BBC:s intäkter från licensavgifter var räkenskapsåret 2003/2004 2 798 miljoner pund. För vissa grupper utgår reducerad avgift. Till exempel erhåller hushåll med personer över 75 år licensen avgiftsfritt. Synskadade betalar 50 procent.</p>
<p>En sammanställning av TV-/licensavgifternas nivå i Sverige, Storbritannien, Danmark, Norge och Finland ges i Tabell 1 .</p>
<p>Växelkurser mot SEK: GBP: 12,63, DKK:1,19, NOK:1,08, EUR:8,83.</p>
<p>Källa:  FOREX 041117.</p>
<h2>Uppbörd</h2>
<p>BBC ansvarar för uppbörden av avgiften. Administrationen av uppbörden hanteras av BBC:s ombud TV-Licensing. Finansieringsmodellen illustreras av Figur 1 .</p>
<p>När TV-Licensing   erhåller inbetalda avgifter överförs dessa i sin helhet till Departement for Culture, Media and Sport , som i sin tur för över pengarna till den centrala statskassan på HM Treasury . BBC får tilldelning av medlen löpande under året. Enligt avtalet mellan BBC och Department for Culture, Media and Sport  skall BBC tilldelas hela intäkten av licensavgifterna (med avdrag för vissa administrationskostnader) eller en sådan andel av dessa som HM</p>
<p>Treasury  har rätt att bestämma. De tilldelade avgiftsmedlen skall gå till BBC:s public service-verksamhet, så kallad Home Services .</p>
<p>Förutom tilldelning av licensavgifterna får BBC från Department for Work and Pensions  anslag som skall täcka uteblivna intäkter på grund av den särskilda ordningen för hushåll med personer över 75 år. BBC får också anslag från Foreign and Commonwealth Office (FCO) för den verksamhet som bedrivs inom BBC World Services .</p>
<p>Departement for Culture, Media and Sport , som i sin tur för över medlen till  HM Treasury . 3. BBC får tilldelning av medlen löpande under året. 4. BBC får ersättning från  Department for Work and Pensions för hushåll med personer över 75 år. 5. BBC får ersättning från  Foreign and Commonwealth Office för verksamheten inom  BBC World Services .</p>
<h2>Skatt</h2>
<h2>Inkomstskatt</h2>
<p>Den del av BBC:s verksamhet som finansieras med avgiftsmedel är befriad från inkomstskatt. Något uttryckligt undantag i skattelagstiftningen finns dock inte utan undantaget för BBC är baserat på rättspraxis.</p>
<h2>Mervärdesskatt</h2>
<p>BBC:s avgiftsfinansierade verksamhet omfattas heller inte av mervärdesskatt. BBC har dock genom en särskild ordning för återbetalning av mervärdesskatt till offentliga organ rätt att begära återbetalning av erlagd mervärdesskatt.</p>
<h2>Kommersiell sidoverksamhet</h2>
<p>BBC bedriver en omfattande kommersiell sidoverksamhet i form av försäljning av BBC:s programproduktioner, tidskrifter, DVD samt andra produkter. Enligt Royal Charter  tillåts BBC bedriva sidoverksamhet under förutsättning att den är självförsörjande och inte riskerar eller tar i anspråk några avgiftsmedel.</p>
<p>Den kommersiella sidoverksamheten bedrivs i separata dotterbolag, av vilka BBC Worldwide Limited  är det största. BBC Worldwide  är Europas största exportör av TV-program. Räkenskapsåret 2003/2004 var avkastningen från den totala kommersiella sidoverksamheten 141 miljoner pund. Beloppet överfördes till BBC:s public service-verksamhet.</p>
<p>Till skillnad från den avgiftsfinansierade verksamheten är de kommersiella dotterbolagen föremål för både inkomstskatt och mervärdesskatt.</p>
<h2>Finland</h2>
<h2>Marknad för radio och TV</h2>
<p>Public Service radio och TV bedrivs i Finland av Rundradion AB (på finska Yleisradio Oy , ”YLE”).</p>
<h2>TV</h2>
<p>YLE sänder två kanaler i det analoga marknätet – YLE TV1 och YLE TV2. YLE:s andel av den totala tittartiden år 2003 var 43,8 procent. Övrigt programutbud sker av kommersiella kanaler (MTV3, Nelonen m.fl.) vilka saknar public service-förpliktelser.</p>
<p>YLE TV1 och YLE TV2 sänds såväl analogt som digitalt i marknätet. I det digitala marknätet sänds också YLE24 (nyheter), YLE Teema (kultur, vetenskap och utbildning) samt YLE FST (Finlands Svenska Television) samt ett antal kommersiella kanaler.</p>
<h2>Radio</h2>
<p>YLE sänder fem rikstäckande kanaler i det analoga marknätet. Dessa är YLE Radio 1, YLEX, YLE Radio Suomi, Radio Vega och Radio Extrem. Den mest avlyssnade kanalen är YLE Radio Suomi, med en blandning av rikstäckande och regionalt innehåll. Radio Vega och Radio Extrem är svenskspråkiga kanaler. YLE sänder sitt analoga utbud även i det digitala marknätet och har dessutom flera kanaler som endast sänds digitalt.</p>
<p>YLE:s kanaler står för omkring hälften av all radiolyssnande i Finland. Resterande del utgörs av kommersiella radiokanaler.</p>
<h2>Lagar och regler</h2>
<p>Utövandet av radio- och TV-verksamhet regleras genom lag om televisions- och radioverksamhet . Lagen är gemensam för alla som sänder radio och TV till allmänheten. Lagen innehåller allmänna bestämmelser om bl.a. etablering, rätt att utöva televisions- och radioverksamhet, koncession, programutbud, reklam och sponsring, styrning och tillsyn.</p>
<p>YLE ges i lagen rätt att bedriva allmännyttig televisions- och radioverksamhet. Andra aktörer måste ansöka om koncession hos Kommunikationsverket.</p>
<p>I  lag om statens televisions- och radiofond regleras avgiftsskyldighet och uppbörd av avgiftsmedlen Avgiftsnivån beslutas av regeringen och meddelas i förordning.</p>
<p>YLE:s verksamhet regleras i lag om Rundradion Ab . Lagen innehåller regler om t.ex. bolagets ställning, ägandeförhållanden, förvaltning och uppgifter i form av utövande av public serviceverksamhet (”allmännyttig verksamhet”). Enligt lag om Rundradion  är det förbjudet för YLE att sända reklam eller producera sponsrade program.</p>
<p>YLE:s bolagsordning  innehåller ytterligare bestämmelser om YLE:s verksamhet och om innebörden av YLE:s public serviceförpliktelser.</p>
<p>I övrigt lyder YLE under den finska aktiebolagslagen.</p>
<h2>Ägande och organisation</h2>
<p>YLE är ett aktiebolag som till 99,9 procent ägs av den finska staten. Statens ägarinflytande sköts genom Kommunikationsministeriet.</p>
<p>YLE:s högsta beslutande organ är förvaltningsrådet. Förvaltningsrådet består av 21 medlemmar som väljs av riksdagen. Rådet skall bestå av personer som är förtrogna med olika områden som t.ex. vetenskap, kultur, näringsliv och ekonomi samt personer som företräder olika samhälls- och språkgrupper. Förvaltningsrådet ansvarar ytterst för att YLE uppfyller sitt public serviceuppdrag.</p>
<p>Förvaltningsrådet utser bolagets styrelse och verkställande direktör. YLE:s styrelse ansvarar för driften av bolaget.</p>
<h2>Granskning och tillsyn</h2>
<p>Granskning av att YLE och andra aktörer följer reglerna i lag om televisions- och radioverksamhet  utförs främst av Kommunikationsverket. Brott mot reglerna kan medföra vite, påföljdsavgift (påförs av marknadsdomstolen) eller återkallande av koncession.</p>
<p>YLE skall årligen lämna en redogörelse till Kommunikationsverket om hur man fullföljt sitt public service-uppdrag. Kommunikationsverket granskar redogörelsen och avger ett utlåtande till statsrådet.</p>
<p>Efterlevnad av regler beträffande reklam och sponsring övervakas av Konsumentombudsmannen.</p>
<p>Behandling av ärenden rörande god journalistisk sed eller yttrande- och tryckfriheten görs av Opinionsnämnden för massmedier.</p>
<h2>Finansiering</h2>
<p>YLE:s verksamhet finansieras dels genom avgifter från hushåll m.m. ( televisionsavgifter ), dels genom koncessionsavgifter som betalas av de kommersiella aktörer som med stöd av lagen om televisions- och radioverksamhet  har beviljats tillstånd att utöva televisionsverksamhet.</p>
<p>Till grund för skyldighet att betala televisionsavgift ligger ”användningen av en televisionsapparat”. Med televisionsapparat  avses enligt 2 § lag om statens televisions- och radiof ond: en apparat eller utrustning avsedd för att ta emot och följa med televisionsprogramutbud</p>
<p>Vidare definieras ”användning” av en televisionsapparat som: att televisionsprogram tas emot med en televisionsapparat eller att en televisionsapparat innehas eller förvaras så att den när som helst genom obetydliga åtgärder kan användas för mottagning av televisionsprogram .</p>
<p>De totala intäkterna från televisionsavgifter var 338,1 miljoner euro år 2003. År 2004 var televisionsavgiften 186,60 euro.</p>
<p>Nivån på koncessionsavgifterna fastställs i lagen om statens televisions- och radiofond  och beräknas, enligt en progressiv skala, utifrån summan av intäkter från reklam och sponsring samt andra inkomster från sändningsverksamhet i enlighet med koncessionen. Intäkter från koncessionsavgifter var 22,1 miljoner euro år 2003. Omfattningen av koncessionsavgifter har minskat sedan år 2002. I samband med en reform av kommunikationslagstiftningen halverades nivån på analoga aktörers koncessionsavgifter och slopades helt för radion samt för digitala TV-marksändningar fram till år 2010.</p>
<h2>Uppbörd</h2>
<p>TV-avgiften uppbärs av Kommunikationsverket inom enheten TVavgiftsförvaltningen.  Finansieringsstrukturen illustreras av Figur 2 .</p>
<p>Inbetalda TV-avgifter och koncessionsavgifter avsätts till en särskild fond statens televisions- och radiofond . Fonden förvaltas av Kommunikationsverket och är skild från statsbudgeten. Kommunikationsministeriet upprättar för varje kalenderår en dispositionsplan för fördelningen av fondens medel och utbetalar löpande under året medel ur fonden till YLE. Från fondens medel dras också ersättning för kostnader för uppbörd och kontroll av avgifter samt för vissa andra kostnader som staten har haft med anknytning till sändningsverksamhet m.m.</p>
<h2>Skatt</h2>
<h2>Inkomstskatt</h2>
<p>Enligt bestämmelser i Finlands inkomstskattelag är YLE befriat från inkomstskatt.</p>
<h2>Mervärdesskatt</h2>
<p>Den del av medelstilldelningen från statens televisions- och radiofond som härrör från televisionsavgiften är föremål för mervärdesskatt om åtta procent. De utbetalda bidrag som kommer från koncessionsavgifter är dock inte föremål för mervärdesskatt. Denna ordning ger YLE full avdragsrätt för ingående mervärdesskatt.</p>
<p>Bakgrunden till att Finland kan tillämpa denna modell är att Finland inför EU-inträdet år 1995 förhandlade till sig möjlighet att fortsätta låta sin offentliga radio- och TV omfattas av mervärdesskatt.</p>
<h2>Kommersiell sidoverksamhet</h2>
<p>YLE har enligt sin bolagsordning rätt att, efter beslut från bolagsstämman, bedriva annan verksamhet än public service radio och TV. Aktiviteterna skall bära sina egna kostnader.</p>
<p>Den viktigaste verksamheten är försäljning av tjänster och produkter i anslutning till YLE:s programutbud. YLE erbjuder också mobila tjänster såsom nyheter till mobiltelefoner.</p>
<p>Sidoverksamheten utgör inte något separat resultatområde. Enligt YLE:s årsredovisning utgjorde dock intäkterna från denna verksamhetdrygt 11 miljoner euro år 2003, vilket motsvarar omkring 3,3 procent av de totala intäkterna.</p>
<h2>Danmark</h2>
<h2>Marknad för radio och TV</h2>
<p>Den avgiftsfinansierade public service-verksamheten i Danmark avviker från övriga nordiska länder i det avseendet att den bedrivs av flera olika programföretag.</p>
<h2>TV</h2>
<p>I Danmark sänds public service-TV av Danmarks Radio  (DR) och av TV 2 / Danmark A/S  (TV 2). Dessutom finns åtta regionala TVstationer, de s.k. TV 2-regionerna. TV 2-regionerna är självständiga enheter som sänder nyheter och sport i anslutning till TV 2:s rikssändningar.</p>
<p>DR sänder två TV-kanaler i det analoga marknätet – DR1 och DR2 – med en sammanlagd marknadsandel om 34 procent av tittandet år 2003. TV 2 är landets största kanal med en total tittarandel på 35 procent år 2003. Digitala marksändningar av TV (med undantag av viss försöksverksamhet) hade under år 2004 ännu inte påbörjats. Ett nät för digitala marksändningar håller dock på att byggas och förväntas tas i bruk under år 2005.</p>
<h2>Radio</h2>
<p>DR sänder de rikstäckande radiokanalerna P1, P2 Musik & Kultur (koncession t.o.m. år 2009), P3 och P4 i det analoga marknätet. P4 är den mest avlyssnade kanalen med blandat landstäckande och regionalt innehåll. I det digitala marknätet parallellsänder DR delar av sitt analoga utbud tillsammans med flera kanaler som enbart sänds digitalt. DR:s marknadsandel av det totala radiolyssnandet i Danmark var 68 procent år 2003.</p>
<p>I public service-utbudet ingår också FM-kanalen Sky Radio.</p>
<h2>Lagar och regler</h2>
<p>Lov om radioog fjernsynsvirksomhed är gemensam för alla som sänder radio och TV till allmänheten i Danmark. Lagen innehåller generella regler om spridning av program, tillståndsgivning, tillsyn och granskning, reklam och sponsring, radio- och  TV-licens,  lokal radio- och  TV-verksamhet.</p>
<p>Både DR, TV 2 och TV 2-regionerna ges i lagen rätt att utöva public service-verksamhet enligt vissa fastslagna principer om bredd, kvalitet, allsidighet och mångfald. DR, TV 2 och TV 2regionernas verksamhet regleras närmare i varsitt kapitel i lagen.</p>
<p>Folketingets mediepolitiska aftale (”medieavtalet”) är en överenskommelse mellan regeringen och ett antal partier i folketinget om riktlinjer beträffande public  service-verksamheten  under den kommande tidsperioden. Medieavtalet upprättas för fyraårsperioder. Nuvarande avtal gäller t.o.m. utgången av år 2006.</p>
<p>I  bekendtgørelse om radioog fjernsynslicens (”kungörelse om radio- och fjernsynslicens”) regleras skyldigheten att betala radio- och  TV-avgift.</p>
<p>Innebörden av programföretagens public service-ansvar regleras i ett särskilt public  service-kontrakt   mellan respektive företag och kulturministern. DR:s nuvarande kontrakt gäller för perioden 1 januari 2003 till 31 december 2006. Kontraktet innehåller generella riktlinjer om kvalitet, allsidighet, mångfald, vikt vid danska språket och dansk kultur, främjande av integration etc. Dessutom ges kvantitativa regleringar om programinnehåll beträffande till exempel utläggning av programproduktion till oberoende producenter.</p>
<p>Enligt kontraktet skall DR årligen lämna en redogörelse för hur man levt upp till åtagandena i public service-kontraktet.</p>
<p>Varje TV 2-region har ett eget public service-kontrakt. TV 2 har efter omvandlingen till aktiebolag inte något public servicekontrakt. Istället regleras TV 2:s public service-förpliktelser i ett särskilt tillstånd. Nuvarande tillstånd sträcker sig t.o.m. år 2013.</p>
<p>I DR:s stadgar (vedtækt)  ges bestämmelser om bland annat uppfyllandet av DR:s public service-uppdrag, möjlighet att bedriva sidoverksamhet, organisation, klagomål, finansiering, budget samt räkenskaper och revision. Stadgarna fastställs av Kulturministeriet genom en särskild förordning i enlighet med 15 § lov om radio- och fjernsynsvirksomhed.  Motsvarande stadgar finns för TV 2regionerna.</p>
<p>TV 2:s stadgar ser något annorlunda ut eftersom TV 2 är ett aktiebolag. Till exempel innehåller de inte några föreskrifter om uppfyllandet av public service-uppdraget.</p>
<h2>Ägande och organisation Danmarks Radio</h2>
<p>DR är en så kallad selvstændig offentlig institution , vilket innebär att DR har en självständig ställning på vilken den danska staten inte kan utöva något direkt ägarinflytande.</p>
<p>DR:s styrelse består av tio ledamöter av vilka tre (inklusive styrelsens ordförande) utses av kulturministern. Folketinget utser sex ledamöter (dessutom ingår en personalrepresentant). Styrelsen skall vara sammansatt så att den innehar kunskap och erfarenheter inom media, kultur, ledarskap och näringsliv. DR:s styrelse har det överordnade ansvaret för programinnehållet och för att bestämmelser i lagar, avtal och andra regelverk efterlevs.</p>
<p>Styrelsen fastställer allmänna riktlinjer för DR:s verksamhet och utser generaldirektören och övriga inom den verkställande ledningen.</p>
<h2>TV 2 och TV 2-regionerna</h2>
<p>TV 2/Danmark A/S är sedan december 2003 ett aktiebolag som till 100 procent ägs av danska staten. Tidigare var TV 2 en selvejende institution.  Omvandlingen till aktiebolag har skett som ett steg i regeringens planer att privatisera TV 2.</p>
<p>TV 2-regionerna är fortfarande selvejende institutioner . Organisatoriskt är TV 2/Danmark och TV 2-regionerna numera skilda från varandra.</p>
<h2>Granskning och tillsyn</h2>
<p>Tillsyn och granskning av den nationella public serviceverksamheten i Danmark sker främst genom den statliga myndigheten Radioog  tv-nævnet   (”Radio- och TV-nämnden”).</p>
<p>Radio- och TV-nämnden utfärdar sändningstillstånd för andra aktörer än DR, TV 2 och TV 2-regionerna.   Nämnden bevakar efterlevnad av lov om radioog fjernsynsvirksomhed  och andra därtill hörande regler och har befogenhet att besluta om indragning av tillstånd. Nämnden träffar också avgörande om innehåll i radio och TV-reklamen, antingen på eget initiativ eller efter klagomål från allmänheten samt granskar de årliga public serviceredovisningar som upprättas av DR, TV 2 och de regionala TV 2verksamheterna.</p>
<p>Klagomål beträffande överträdelse av regler om god pressetik och frågor om genmäle behandlas av Pressenævnet  (”Pressnämnden”).</p>
<h2>Finansiering</h2>
<p>DR:s verksamhet finansieras främst genom DR:s andel av avgiftsmedlen. TV 2 finansieras för närvarande med både reklam och TV-avgifter. I framtiden skall dock bolaget inte få del av avgiftsmedlen. TV 2-regionerna skall fortfarande finansieras med avgiftsmedel.</p>
<p>Enligt  lov om radioog fjernsynsvirksomhed skall det betalas en avgift för uppställning ( opstilling ) av en radio eller  TV-mottagare  ( fjernsynsmodtagere ). Avgiften kallas för licens. Till grund för licensskyldigheten gäller innehav av radio- och fjernsynsmottagare. Det finns tre olika typer av licens: licens för  färg-TV,  licens för  svart/vit-TV  samt radiolicens. Vad som avses med radio- och TVmottagare definieras i § 1  bekendtgørelse om radioog fjernsynslicens :</p>
<p>Viss möjlighet till nedsättning av licensen finns för pensionärer med låg inkomst (betalar halv färg-TV-licens) samt synskadade (betalar endast radiolicens).</p>
<p>Nivån på licensen fastställs, för ett eller flera år åt gången, av regeringen (efter överenskommelse med folketingets finansutskott) och redovisas i medieavtalet. De totala licensintäkterna var år 2003 3 480 miljoner DKK. År 2004 var licensen 2 110 DKK (inkl. mervärdesskatt).</p>
<h2>Uppbörd</h2>
<p>Licensavgifterna uppbärs av DR under namnet DR Licens . Finansieringsmodellen illustreras av Figur 3  nedan. Delar av licensintäkterna fördelas sedan vidare till TV 2 och TV 2-regionerna. Dessutom sker utbetalning av en mindre andel till Kulturministeriet och Mediesekretariatet för vidare utbetalning till andra medierelaterade föremål som till exempel lokal icke-kommersiell radio och TV.</p>
<p>TV2 Danmark</p>
<p>A/S</p>
<p>Licensavgifter</p>
<p>Icke kommersiell radio och TV m.m.</p>
<p>Nivån på de olika organisationernas medelstilldelning bestäms i medieavtalet. Medelsfördelningen till TV 2, TV 2-regionerna m.m. avräknas som fasta årliga belopp som gäller oavsett nivån på de samlade licensintäkterna. Ett eventuellt överskott jämfört med de förväntade licensintäkterna tillfaller statskassan. Om licensintäkterna istället blir lägre än förväntat bärs detta av DR.</p>
<h2>Skatt</h2>
<h2>Inkomstskatt</h2>
<p>DR är undantagen från inkomstskatteplikt. Detta gäller även de regionala TV 2-verksamheterna.   Nybildade TV 2/Danmark/AS är dock numera föremål för inkomstskatt precis som andra aktiebolag.</p>
<h2>Mervärdesskatt</h2>
<p>Licensen är föremål för mervärdesskatt om 25 procent (Danmarks normalskattesats). Detta medför att DR och de andra programföretagen som får del av avgiftsmedlen har full avdragsrätt för ingående mervärdesskatt. Möjligheten att mervärdesbeskatta licensen har funnits för Danmark p.g.a. att landet var med om att förhandla fram det sjätte mervärdesskattedirektivet inom EU.</p>
<h2>Kommersiell sidoverksamhet</h2>
<p>DR har enligt lagen om radioog fjernsynsverksamhet rätt att utöva viss sidoverksamhet i anknytning till programverksamheten, till exempel uthyrning av teknisk utrustning och försäljning av programproduktioner. Ett villkor är att sidoverksamheten sker på konkurrensmässiga villkor.</p>
<p>Sidoverksamheten bedrivs inom DR (dvs. inte i separata dotterbolag). Den kommersiella verksamheten och public serviceverksamheten hålls dock redovisningsmässigt isär. Eftersom DR inte betalar inkomstskatt skall DR, för att sidoverksamheten konkurrensmässigt skall kunna jämställas med privata verksamheter, överföra 30 procent av överskottet från sidoverksamheten till public service-verksamheten.</p>
<p>DR:s intäkter från sidoverksamhet var år 2003 cirka 92 miljoner DKK vilket utgör omkring 3 procent av DR:s totala omsättning. Sidoverksamheten uppvisade ett överskott om 6,8 miljoner DKK.</p>
<h2>Norge</h2>
<h2>Marknad för radio och TV</h2>
<p>I Norge produceras avgiftsfinansierad radio och TV av NRK ( Norsk Rikskringkasting ).</p>
<h2>TV</h2>
<p>NRK sänder två rikstäckande TV-kanaler i det analoga marknätet NRK1 och NRK2. I det analoga marknätet sänder också den kommersiella reklamfinansierade TV-kanalen TV2. TV2 har ett tillstånd (koncession) för sändningarna med vissa villkor beträffande public service-innehåll etc. TV2 betalar en årlig koncessionsavgift till staten.</p>
<p>NRK:s och TV 2:s andelar av de totala TV-tittandet i Norge var 43,6 respektive 29,5 procent år 2002.</p>
<p>I februari 2004 beslutade Stortinget om att bygga ett digitalt marknät och att sändningarna i det analoga marknätet kan avvecklas före utgången av år 2007.</p>
<h2>Radio</h2>
<p>NRK sänder de tre rikstäckande radiokanalerna NRK P1, NRK P2 och NRK Petre med olika inriktning. Radiokanalen Kanal 24 och P4 Radio Hele Norge har koncession att sända rikstäckande reklamfinansierad radio mot uppfyllande av vissa public servicevillkor.</p>
<p>NRK:s analoga radiokanaler parallellsänds i det digitala marknätet för radio. Dessutom har NRK startat fyra digitala kanaler. Digitala radiosändningar bedrivs även av P4 Radio Hele Norge och Kanal 5.</p>
<p>NRK:s andel av det totala radiolyssnandet var 59 procent år 2003. P4 Radio Hele Norge, med en marknadsandel på 27 procent, var 2003 landets näst största kanal efter NRK P1.</p>
<h2>Lagar och regler</h2>
<p>Grundläggande regler för alla som utövar radio och TV verksamhet i Norge ges i lov om kringkasting . Lagen innehåller bl.a. generella regler om koncessioner och andra tillstånd att sända radio och TV, europeisk programmaterial, reklam och sponsring, vidaresändning i kabelnät, genmäle och Kringkastingsrådet . Ett kapitel i lagen reglerar särskilt NRK:s rätt att sända radio och television, och innehåller regler om organisation, styrelse, finansiering m.m. För andra radio- och TV-aktörer krävs särskilt tillstånd (koncession) eller registrering för att få bedriva sändningar.</p>
<p>Lov om kringkasting kompletteras av förordningen  forskrift om kringkasting (1997-02-28 nr 153) , med närmare reglering av vissa frågor.</p>
<p>Avgiftsskyldigheten regleras i lov om kringkasting  och i forskrifter om fjernsynsmottakere.</p>
<p>Vissa regler om NRK:s public service-uppdrag finns upptaget i NRK:s bolagsordning ( Vedtekter for NRK AS ). Här ges föreskrifter om exempelvis allsidighet och opartiskhet, nyhetsutbud, kvalitetsprogram för barn och ungdom, främjande av norska språket samt program för etniska och språkliga minoriteter.</p>
<p>Både TV2, Kanal 24 och P4 Radio Hele Norge regleras förutom av lov om kringkasting  av sina koncessionsavtal. Genom dessa ges TV2 rätt att sända kommersiell television och Kanal 24 och P4 Radio Hele Norge ges rätt att bedriva kommersiell radioverksamhet. För koncessionen betalar TV2 dels en fast avgift, dels en rörlig baserad på intäkter från reklam. Den fasta avgiften går till Norsk filmfond och den rörliga avgiften går till statskassan. I TV2:s koncessionsvillkor ställs krav på programinnehåll beträffande exempelvis redaktionell självständighet, program för både större och mindre grupper av tittare samt främjande av det norska språket. Liknande villkor om programinnehåll finns också i koncessionerna till Kanal 24 och P4 Radio Hele Norge. Radiokanalerna betalar dock inte årliga ersättningar till staten, utan endast engångsvederlag i samband med erhållandet av koncessionen.</p>
<h2>Ägande och organisation</h2>
<p>NRK är ett aktiebolag som till 100 procent ägs av norska staten. Staten utövar sitt ägande på bolagsstämman ( generalförsamlingen ) genom kulturministern. NRK:s styrelse består av nio medlemmar varav sex väljs av generalförsamlingen och tre är personalrepresentanter.</p>
<p>NRK:s styrelse utser i sin tur verkställande direktör, kringkastingssjefen.</p>
<h2>Granskning och tillsyn</h2>
<p>Statens medieförvaltning  (”SMF”) ansvarar för vissa frågor rörande efterlevnad av lagar och regler inom radio och TV-området, till exempel regler beträffande reklam och sponsring.</p>
<p>Allmennkringkastingsrådet är ett till  Kulturog kirkedepartementet rådgivande organ med uppgift att värdera om programföretagen uppfyller sina public  service-uppdrag.  Rådets utvärdering skall läggas fram för  Kulturog kirkedepartementet i en årlig rapport.</p>
<p>Huvudlinjerna i NRK:s programverksamhet granskas av det rådgivande organet Kringkastingsrådet . Rådets ansvar finns reglerat i lov om kringkasting , och dess medlemmar utses av Stortinget och av kungen (i praktiken genom regeringen). Frågor tas upp på initiativ medlemmarna i rådet, av NRK:s ledning och av NRK:s tittare och lyssnare.</p>
<h2>Finansiering</h2>
<p>NRK:s huvudsakliga intäktskälla är TV-avgifter ( kringskastingsavgifter ). Finansiering genom reklam får inte förekomma. Grundläggande för avgiftsskyldigheten är innehav av en fjernsynsmottaker . Enligt § 1 forskrifter om fjernsynsmottakere  gäller:</p>
<p>Det finns inte reglerat i lag vad som avses med en fjernsynsmottaker , men enligt NRK:s tolkning gäller följande:</p>
<p>Nivån på avgiften fastställs årligen av Stortinget. NRK:s totala avgiftsintäkter var år 2003 3 092 miljoner NOK. Avgiften år 2004 var 1910 NOK (inklusive sex procents mervärdesskatt).</p>
<h2>Uppbörd</h2>
<p>Uppbörden av avgifterna hanteras av NRK. Den avdelning som ansvarar för uppbörden, lisensavdelningen, ligger i Mo i Rana i norra Norge. När avgifterna betalas in går de direkt och oavkortat till NRK, vilket illustreras av Figur 4 .</p>
<p>Licensavgifter m o m s</p>
<h2>Skatt</h2>
<h2>Inkomstskatt</h2>
<p>Enligt norsk skattelagstiftning är företag m.m. vars verksamhet inte bedrivs i vinstsyfte (”ikke har erverv til formål”), befriade från inkomstskatt. Detta innebär att NRK inte är inkomstskattepliktigt för den delen av sin verksamhet som är finansierad genom avgifter.</p>
<h2>Mervärdesskatt</h2>
<p>År 2003 infördes mervärdesskatt på TV-avgiften. Sedan den 1 januari 2004 är skattesatsen sex procent. En effekt av mervärdesskattebeläggningen är att NRK kan dra av mervärdesskatt som erlagts vid köp av varor och tjänster.</p>
<p>Införandet av mervärdesskatt har kunnat ske utan höjning av avgiften. Detta har varit möjligt genom att den ingående mervärdesskatten har varit ungefär lika stor som den utgående.</p>
<h2>Kommersiell sidoverksamhet</h2>
<p>NRK bedriver en relativt omfattande kommersiell sidoverksamhet inom det helägda dotterbolaget NRK Aktivum. NRK Aktivum  utvecklar och säljer produkter och tjänster under NRK:s varumärke. År 2003 hade bolaget en omsättning på 107 miljoner NOK, vilket motsvarar drygt 3 procent av den totala omsättningen i NRK. NRK Aktivum  bidrog med 66 miljoner NOK i intäkt till NRK.</p>
<p>NRK Aktivums  verksamhet är, till skillnad från NRK:s kärnverksamhet, skattepliktig. NRK Aktivum  betalar både inkomstskatt och är mervärdesskattepliktigt i likhet med andra aktiebolag.</p>
<h2>Bilaga 7</h2>
<h2>Litteraturförteckning</h2>
<h2>Källor</h2>
<p>Hellners, Trygve & Malmqvist Bo, Förvaltningslagen med kommentarer , Norstedts Juridik, 2003</p>
<p>Holmberg, Erik & Stjernquist, Nils, Vår författning , Norstedts Juridik, uppl 13:1, 2003</p>
<p>Johansson, Svante,  Nials Svensk Associationsrätt i huvuddrag , Upplaga 8:1, Norstedts Juridik, 2001</p>
<p>Kristiansson, Björn & Skog, Rolf, Bolagsordning : praktisk</p>
<p>Lundén, Björn & Ohlsson, Gunnar, Bokslutsanalys , Björn Lundén information, 3 uppl. 2003</p>
<p>Marcusson, Lena,  Offentlig förvaltning utanför myndighetsområdet,</p>
<p>Iustus förlag, Uppsala 1989</p>
<p>Strömberg, Håkan,  Normgivningsmakten enligt 1974 års regeringsform , 3 uppl. 1999</p>
<p>Strömberg, Håkan, Allmän förvaltningsrätt , 22 uppl. 2003 Warnling-Nerep, Wiweka, Sanktionsavgifter  – särskilt vid olovligt byggande , Juristförlaget 1987</p>
<p>Zila, Josef,  I stället för straff: sanktionsavgifter som kriminalpolitiskt medel mot bagatellbrottslighet , Juristförlaget 1992</p>
<h2>Offentligt tryck</h2>
<p>Kungl. Maj:ts Kungörelse nr 281 angående rätt att inneha radiomottagningsapparat,  20 juni 1924</p>
<p>Kungl. Maj:ts Kungörelse nr 551 angående rätt att inneha radiomottagningsapparat , 17 juni 1943,</p>
<p>Prop. 1973:90  med förslag till ny regeringsform och ny riksdagsordning m.m.</p>
<p>Prop. 1988/89:18 om  TV-avgiften</p>
<p>Prop. 1989/90:111  Reformerad mervärdesskatt m.m.</p>
<p>Prop. 1991/92:140  om den avgiftsfinansierade radio- och TVverksamheten 1993–1996 m.m.</p>
<p>Prop. 1992/93:236  om ägande av den avgiftsfinansierade radio- och TV-verksamheten</p>
<p>Prop. 1993/94:99  om ny mervärdesskattelag Prop. 1994/95:57  Mervärdesskatten och EG</p>
<p>Prop. 1995/96:160 Radio- och  TV-lag</p>
<p>Prop. 1995/96:161  En radio och TV i allmänhetens tjänst 1997–2001 Prop. 1996/97:165  Vissa förändringar i TV-avgiftssystemet</p>
<p>Prop. 1996/97:10  Mervärdesskatt inom kultur-, utbildnings- och idrottsområdet</p>
<p>Prop. 1998/99:130  Ny bokföringslag m.m.</p>
<p>Prop. 1999/2000:2  Inkomstskattelagen ,  Del 2 Författningskommentarer</p>
<p>Prop. 2000/01:33  Behandling av personuppgifter inom skatt, tull och exekution</p>
<p>Prop. 2000/01:94  Radio och TV i allmänhetens tjänst 2002–2005 Prop. 2002/03:72  Digitala TV-sändningar</p>
<p>Prop. 2002/03:106  Administrativa avgifter på skatte- och tullområdet, m.m.</p>
<p>Prop. 2003/04:1  Budgetpropositionen för 2004 Prop. 2003/04:118  Digitala TV-sändningar</p>
<p>Prop. 2003/04:182  Skärpta krav för närradiotillstånd, m.m. Prop. 2004/05:1  Budgetpropositionen för 2005</p>
<p>Prop. 2004/05:24  Internationell redovisning i svenska företag</p>
<p>Kulturutskottets betänkande 2000/01:KrU 8, Radio och TV i allmänhetens tjänst  2002–2005</p>
<p>SOU 1989:35 Reformerad mervärdeskatt m.m. , Betänkande från Kommittén för indirekta skatter – KIS, Finansdepartementet</p>
<p>SOU 1994:88 Mervärdeskatten och EG , Slutbetänkande från Utredningen om teknisk EG-anpassning av de indirekta skatterna, Finansdepartementet</p>
<p>SOU 1999:33  Bo tryggt – betala rätt – särskilda boendeformer för äldre samt avgifter för äldre- och handikappomsorg , Betänkande från Boende- och avgiftsutredningen, Socialdepartementet</p>
<p>SOU 2000:55  Radio och TV i allmänhetens tjänst – ett beredningsunderlag, Betänkande från Kommittén Radio och TV i allmänhetens tjänst, Kulturdepartementet</p>
<p>SOU 2002:74  Mervärdesskatt i ett EG-rättsligt perspektiv,</p>
<p>Betänkande från Mervärdesskatteutredningen, Finansdepartementet</p>
<p>SOU 2003:47  Koncessionsavgift på televisionens område , Betänkande från Koncessionsavgiftsutredningen, Kulturdepartementet</p>
<p>SOU 2003:61 Trängselavgifter , Delbetänkande från Stockholmsberedningen, Näringsdepartementet</p>
<p>SOU 2003:97 En Kronofogdemyndighet i tiden , Betänkande från utredningen om kronofogdemyndigheternas framtid, Finansdepartementet</p>
<p>SOU 2003:109 Must carry , Delbetänkande från Radio- och TVlagsutredningen, Kulturdepartementet</p>
<p>SOU 2004:16 Digital Radio , Slutbetänkande av Digitalradiokommittén, Kulturdepartementet</p>
<p>SOU 2004:39  Nytt regelverk för marksänd digital-TV,  Delbetänkande av Radio- och  TV-lagsutredningen,  Kulturdepartementet</p>
<p>SOU 2004:46  Svensk kod för bolagsstyrning, Betänkande från kodgruppen/Förtroendekommissionen, Justitiedepartementet SOU 2004:47  Näringslivet och förtroendet , Betänkande från</p>
<p>Förtroendekommissionen, Justitiedepartementet</p>
<p>SOU 2004:75  Insyn och sekretess – i statliga företag – i internationellt samarbete, Slutbetänkande av Offentlighets- och sekretesskommittén, Justitiedepartementet</p>
<p>Beräkningskonventioner för 2005 , En rapport från Skatteekonomiska enheten på Finansdepartementet.</p>
<p>Öppna radion och televisionen – Kartläggning och analys av ickekommersiell lokal radio och TV , Kulturdepartementet 2004.</p>
<p>Ds 2002:51  Mervärdesskatten på ekologiska livsmedel,</p>
<p>Finansdepartementet 2002/03:RR16 Riksdagens revisorers förslag angående staten som bolagsägare</p>
<h2>EG-rättsligt material</h2>
<p>Kommissionens meddelande om tillämpningen av reglerna om statligt stöd på radio och TV i allmänhetens tjänst (2001/C 320/04)</p>
<p>Förslag till Rådets direktiv om ändring av direktiv 77/388/EEG med avseende på reducerade mervärdesskattesatser KOM(2003) 397 slutlig av den 23 juli 2003</p>
<p>Europeiska kommissionens förslag till det sjätte mervärdesskattedirektivet, COM (73) 950 av den 20 juni 1973 samt ändringsförslaget från kommissionen, COM (74) 725 final av den 26 juli 1974</p>
<p>Europeiska kommissionens andra rapport, COM (88) 799 final av den 20 december 1988 ,  om genomförandet av det sjätte direktivets bestämmelser i medlemsländerna</p>
<h2>EG-domar:</h2>
<p>C-481/98 Kommissionen mot Frankrike av den 3 maj 2001 C-280/00 Altmark Trans GmbH av den 24 juli 2003 C-384/01 Kommissionen mot Frankrike av den 8 maj 2003</p>
<h2>Beslut av Europeiska kommissionen: Övrigt</h2>
<p>Analys av Sveriges Radios uppdrag i lag, avtal och sändningstillstånd , Sveriges Radio, Programsekretariatet i januari 2004</p>
<p>Börsregler 2003/2004 Handledning till noteringsavtal och noteringskrav , Nr 2 i Stockholmsbörsens skriftserie</p>
<p>EA-boken   (ESV 2004:2, författningar och allmänna råd avseende ekonomiadministrativa bestämmelser för statlig verksamhet), Ekonomistyrningsverket, 2004</p>
<p>En ny tid för public service – rapport om konkurrensesituasjonen i et kommersielt marked og den fremtidige finansiering av public service radio og TV , YLE, DR, RUV, SVT, SR och NRK,</p>
<p>FAR:s samlingsvolym 2004 , FAR förlag, Stockholm 2004</p>
<p>Finansiering av public service radio och television, Gustavsson, Karl- Erik, PM till utredningen om radio och TV i allmänhetens tjänst, 2 mars 2000</p>
<p>Handledning för mervärdesskatt 2004 , Skatteverket</p>
<p>Handledning för beskattning av inkomst och förmögenhet m.m. vid 2004 års taxering , Skatteverket</p>
<p>Handledning för sambandet mellan redovisning och beskattning , Skatteverket 2004</p>
<p>Konkurrens och samarbete inom medierna , Konkurrensverkets rapportserie 2003:2</p>
<p>Medieutveckling 2004 , Radio- och TV-verket 2004</p>
<p>Verksamhetsberättelse för företag med statligt ägande 2002, Rapport utgiven av Näringsdepartementet 2003.</p>
