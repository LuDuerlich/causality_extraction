<h1>Sammanfattning av uppdraget</h1>
<h2></h2>
<p>Den nya Godstransportdelegationens huvuduppdrag är att föreslå åtgärder från statens sida för att främja samverkan mellan trafikslagen i arbetet med att uppnå ett långsiktigt hållbart transportsystem.</p>
<p>Efter en inledande kartläggning av tekniska begränsningar i fråga om lastbärare och terminalteknik skall delegationen lägga fram förslag till områden för forskningen som är relevanta för godstransportsystemet. I detta sammanhang skall även organisatoriska frågor beröras. Dessutom skall förslag som rör uppgradering av utbildning i ämnet transportlogistik övervägas. Eftersom en stor del av transportarbetet även i framtiden måste utföras med bil är utvecklingen av motorteknik och bränslen också viktig. Delegationen skall även här ange inriktningar som är direkt relevanta för godstransportsystemet.</p>
<p>Delegationen skall lämna ett heltäckande förslag till hur staten skulle kunna stimulera en mer rationell användning av de olika trafikslagen i de fall där en kombination av olika trafikslag framstår som ekonomiskt och miljö- och säkerhetsmässigt önskvärd. En utgångspunkt för förslaget skall vara att visa hur staten kan skapa goda förutsättningar för att terminaler utnyttjas på ett sätt som är samhällsekonomiskt effektivt. Med terminaler avses såväl landbaserade anläggningar som hamnar. Delegationen skall även redogöra för hur avgifter sätts för terminaltjänster och hur ökad konkurrens kan påverka prissättning av tjänsterna. Vidare skall delegationen lämna förslag till hur Europeiska kommissionens förslag 1  till direktiv om tillträde till marknaden för hamntjänster bör genomföras i svensk lagstiftning om det antas av rådet och Europaparlamentet.</p>
<p>Under utredningsarbetet skall delegationen vara ett forum för samverkan mellan godstransportsystemets aktörer och staten.</p>
<p>Bakgrund</p>
<p>Genom direktiv 1998:51 inrättade regeringen en kommitté (Godstransportdelegationen) med uppdrag att öka samverkan mellan godstransportsystemets aktörer och staten samt att förtydliga statens roll i detta system. Delegationen skulle även följa utvecklingen på godsområdet samt utveckla ett trafikslagsövergripande synsätt med syftet att effektivisera godstransportsystemet och göra det säkert och ekologiskt hållbart. Delegationen har lagt fram en rapport Framtida godstransporter – transportköparnas krav på transportsystem (SOU 2000:8) och ett slutbetänkande Godstransporter för tillväxt – en hållbar strategi (SOU 2001:61). I slutbetänkandet lägger delegationen en rad förslag och pekar även på några frågor som bör utredas vidare. Slutbetänkandet remissbehandlades under hösten och vintern 2001–2002.</p>
<p>Med anledning av förslagen i betänkandet och remissinstansernas synpunkter har regeringen tagit initiativ till en internutredning om sjöfartsavgifterna. Delegationens synpunkter på fördelning av kapacitet på järnvägen (tåglägen) liksom frågan om ett gemensamt regelverk för järnvägsföretag behandlas vidare av Utredningen om järnvägssektorns organisation (Järnvägsutredningen N2001:09). Delegationens förslag till prioriteringar för utbyggnad och förbättring av infrastrukturen är ett av planeringsunderlagen för de olika aktörer som svarar för infrastrukturplaneringen.</p>
<p>En särskild utredning (Vägtrafikskatteutredningen, Fi 2001:08) behandlar bl.a. kilometerskatt på väg och andra frågor som är relevanta för den av delegationen förordade principen att den som använder transportinfrastruktur skall betala de kostnader användningen förorsakar. Sedan delegationen slutförde sitt arbete har nya förslag till järnvägslagstiftning lagts fram inom EU och dessutom pågår arbete med det ovannämnda förslaget tilldirektiv om hamntjänster.</p>
<p>En betydande majoritet av de över 100 remissinstanser som yttrade sig över delegationens slutbetänkande såg positivt på de förslag som lagts fram och betonade behovet av fortsatt verksamhet från delegationens sida som kontaktskapande organ mellan statsmakterna och näringslivet. Också under riksdagsbehandlingen av infrastrukturpropositionen (prop. 2001/02:20) föreslogs att det arbete Godstransportdelegationen bedrivit skulle ges en fortsättning.</p>
<p>Den positiva synen på delegationens arbete grundar sig på att den att därefter gå in på detaljerna. Exempel på detta är avsnittet om sjöfartsavgifterna, principerna för prissättning i terminaler och frågan om transportstödet i Norrland. Också delegationens analys som visar att godstransporterna huvudsakligen följer vissa stråk kan sägas höra till dessa frågor. Tanken är att analysen om stråken skall vara ett underlag vid fortsatta prioriteringar av konkreta investeringar.</p>
<p>Godstransportdelegationens uppdrag var mycket övergripande. Delegationen skulle ha ett ”trafikslagsövergripande synsätt” och slutresultatet skulle vara en ”godstransportstrategi”. Det var naturligt med en bred representation av både trafikutövare och varuproducerande företag tillsammans med samtliga trafikverk. Genom den övergripande frågeställningen var arbetet relevant för större delen av näringslivet och för hela transportsektorn.</p>
<p>Vid remissomgången och diskussionerna i riksdagen redovisades intresse för en fortsättning av delegationens verksamhet. Detta intresse var inriktat på att skapa ett fortsatt forum för åsiktsutbyte mellan näringslivet och staten. Samtidigt måste förslagen i betänkandet som till övervägande del är av principiell karaktär följas upp. Det är rimligt att delegationen får möjlighet att bidra till detta uppföljningsarbete. Det är vidare rimligt att de intressenter som efterfrågat ett forum som verkar för ett effektivt godstransportsystem får tillgång till ett sådant. En ny delegation bör ha konkreta uppgifter som skall slutföras eftersom avsikten inte är att skapa något nytt permanent organ. Under den tid delegationen arbetar med sitt uppdrag kan den dock utgöra ett allmänt forum för sakkunskap i godstransportfrågor och ha en sammanhållande funktion för aktörerna i godstransportsystemet. Därefter får staten överväga hur det är lämpligt att inrätta samarbetsgrupper mellan de berörda intressenterna.</p>
<p>Uppdraget</p>
<p>Arbetsuppgifterna för en ny delegation bör koncentreras till frågan om hur förutsättningar för ett långsiktigt hållbart transportsystem för gods skall skapas med tillämpning av de principer som präglade den tidigare Godstransportdelegationens slutbetänkande, dvs. att ─ godstransporterna bör vara marknadsstyrda, ─ den som har varor att förflytta skall stå i centrum, ─ statens roll skall vara att skapa förutsättningar och ─ de transportpolitiska målen skall vara styrande.</p>
<p>Om dessutom den tidigare delegationens trafikslagsövergripande synsätt skall kunna tillvaratas blir frågan om samverkan mellan trafikslagen, intermodalitet, central. Delegationen skall därför identifiera vilka hinder som bör undanröjas för att uppnå möjligheter att tillämpa långsiktigt hållbara rationella kombinationer av olika trafikslag för olika transportuppgifter.</p>
<p>Den samverkan mellan trafikslagen som eftersträvas bör komma till stånd genom en väl avvägd prissättning av de olika trafikslagen så att brukarna belastas med de kostnader de orsakar (för infrastrukturen, miljöförstöring, olyckor, trängsel m.m.). Delegationen skall under sitt arbete fortsatt överväga former för att nå ett fungerande prissignalsystem som bidrar till att externa kostnader internaliseras.</p>
<p>Det kan emellertid ta tid att åstadkomma en heltäckande rättvis prissättning för alla trafikslag. Även andra åtgärder bör därför övervägas med beaktande av EG:s statsstödsregler.</p>
<p>Delegationen skall kartlägga olika tekniska begränsningar när det gäller lastbärare, terminalteknik osv. för att kunna specificera behovet av ytterligare forskning. Delegationen bör här även beröra de organisatoriska frågornas betydelse, t.ex. ansvarsfördelning mellan aktörerna, marknadsföring, kvalitetssäkring och ägandefrågor. Eftersom en stor del av transportarbetet även i framtiden måste ske med bil blir utvecklingen av motorteknik och bränslen också viktig. Även i detta avseende bör delegationen ange forskning som är relevant ur ett godstransportperspektiv.</p>
<p>Delegationen skall följa och främja svenskt arbete i internationella organ som verkar på godstransportområdet. Det kan här röra sig om såväl privata intresseorgan för godstransportsystemets aktörer som forskningsinriktade organ. Dessutom skall delegationen lämna förslag till strategier i det internationella arbete på godstransportområdet som bedrivs av regeringen och myndigheterna.</p>
<p>Personal med universitets- och högskoleutbildning blir alltmer en förutsättning för att transportföretag och varuproducerande företag skall kunna lägga upp effektiva transportkedjor. En adekvat logistikutbildning, eller motsvarande, är därför av stor betydelse för att transportsektorns behov av välutbildad arbetskraft skall kunna tillgodoses. Delegationen bör analysera denna fråga vidare och kartlägga behovet av utbildningens omfattning och inriktning.</p>
<p>Den nya delegationens huvuduppgift är att efter att ha kartlagt relevanta förhållanden lägga fram ett heltäckande förslag till hur staten kan stimulera en mer samhällsekonomiskt effektiv användning av de olika trafikslagen. Särskild vikt skall fästas vid de relationer där en kombination av olika trafikslag framstår som ekonomiskt och även miljö- och säkerhetsmässigt önskvärd. I detta sammanhang skall särskilt behovet av omlastningsmöjligheter vid strategiska knutpunkter kartläggas liksom fördelningen av ansvaret för att sådana anläggningar, i första hand terminaler, finns varaktigt tillgängliga och kan utvecklas. Delegationen skall lämna förslag till hur staten kan delta i en sådan utveckling. Med terminaler avses såväl landbaserade anordningar som hamnar. Delegationen skall belysa hur ansvaret för terminalerna bör fördelas och vilka principer för avgiftssättning, konkurrens osv. som bör råda för att främja samverkan mellan trafikslagen. Vid bedömningen av vad som är en miljömässigt önskvärd utveckling skall delegationen utgå från de miljömål som fastställts av riksdagen (prop. 2000/01:130, rskr. 2001/02:36).</p>
<p>Det pågående arbetet i EU med förslagen till regler om järnvägs- och hamnfrågor kan komma att förändra förutsättningarna för de frågekomplex som rör terminaler. Sverige bör skaffa sig underlag för överväganden om hur resultatet av detta EU-arbete bäst kan omsättas i svensk lagstiftning. Dessa frågor har nu fått en helt annan aktualitet än när den tidigare delegationen berörde dem i sitt betänkande. Delegationen skall därför lämna förslag till hur kommande EU-regler som avser terminaler bör genomföras i svensk lagstiftning.</p>
<p>Arbetsmetoder och redovisning</p>
<p>Delegationens arbete skall bedrivas i nära samverkan med berörda myndigheter och organisationer. Samråd skall ske med Näringslivets nämnd för regelgranskning om konsekvenserna för små företag av förslag som läggs fram. Delegationen skall i de frågor som rör terminaler som har eller borde ha järnvägsförbindelse samråda med Järnvägsutredningen (N 2001:09). Vid behov kan referensgrupper och arbetsgrupper knytas till delegationen. Uppdraget skall vara avslutat senast den 30 juni 2004. En delredovisning av resultatet av kartläggningen av tekniska begränsningar och förslag till forskningsinsatser samt en kartläggning av utbildningsbehovet, dess inriktning och omfattning skall lämnas till regeringen senast den 1 april 2003. (Näringsdepartementet)</p>
<p>Bilaga 2</p>
<p>Beslut vid regeringssammanträde den 3 april 2003.</p>
<p>Sammanfattning av tilläggsuppdraget</p>
<p>Kommittén skall, utöver vad som framgår av redan givna direktiv, analysera prissättningen på utnyttjande av infrastrukturen i syfte att uppnå konkurrensneutralitet mellan transportslagen. Till de delar av kommitténs arbete som rör avgiftsfrågor skall en parlamentarisk referensgrupp knytas.</p>
<p>Kommittén skall särskilt beakta det utvecklingsarbete som genomförs av trafikverken och Statens institut för kommunikationsanalys (SIKA) inom ramen för det s.k. marginalkostnadsuppdraget. Vidare skall tas hänsyn till Vägtrafikskatteutredningens (Fi 2001:8) arbete, den pågående översynen av sjöfartsavgifterna samt införandet av nya banavgifter. Den europeiska utvecklingen inom området skall vara en utgångspunkt för arbetet.</p>
<p>Bakgrund till tilläggsuppdraget</p>
<p>Genom beslut den 19 juni 2002 bemyndigade regeringen chefen för Näringsdepartementet att tillkalla en kommitté med uppdrag att se över förutsättningarna för samhällsekonomiskt effektiva godstransporter (dir. 2002:18). Resultatet av arbetet skall redovisas senast den 30 juni 2004. Kommittén har antagit namnet Godstransportdelegationen 2002.</p>
<p>I september 2002 slöts en överenskommelse om Vänersjöfarten mellan statens förhandlingsman, Sjöfartsverket, kommunerna kring Vänern, regionstyrelserna i Värmland respektive Västra Götaland,O.F. Ahlmark & Co Eftr. AB, Ahlmarks Rederi AB, Billerud AB, Erik Thun Rederi AB, Göteborgs Hamn AB, AB Mariestads</p>
<p>Skeppsmäkleri och speditionskontor, Svenska lantmännen Ek. för. och Vänerhamn AB. Överenskommelsen omfattar bl.a. att staten under våren 2003 skall tillsätta en parlamentarisk utredning som avser prissättningen på utnyttjande av infrastrukturen i syfte att uppnå konkurrensneutralitet mellan transportslagen.</p>
<p>Sedan budgetåret 2000 bedriver trafikverken i samarbete med Statens institut för kommunikationsanalys (SIKA) ett samordnat utvecklingsarbete om kostnadsansvaret, det s.k. marginalkostnadsprojektet. Arbetet omfattar värdering av externa effekter, och att se över hur avgifter bör utformas för att motsvara de avgiftsprinciper som fastslås i transportpolitikens kostnadsansvar. Till sommaren 2003 skall berörda verk och SIKA redovisa delrapporter med inriktning på godstransporter.</p>
<p>Vägtrafikskatteutredningen (Fi 2001:8) ser för närvarande över vägtrafikbeskattningen och skall bl.a. analysera hur ett eventuellt svenskt kilometerskattesystem för tung trafik kan utformas i enlighet med de av riksdagen fastställda målen för trafik- och miljöpolitiken. Arbetet skall slutredovisas senast den 31 december 2003.</p>
<p>För närvarande pågår inom Regeringskansliet en översyn av sjöfartsavgifter. Översynen avses presenteras till sommaren 2003. Vidare pågår ett arbete med att införa nya banavgifter i enlighet med ny EG-lagstiftning. Regeringen förbereder en proposition om en ny järnvägslag.</p>
<p>Tilläggsuppdraget</p>
<p>Att analysera infrastrukturavgifter med avseende på konkurrenssituationen mellan transportslagen ligger nära det uppdrag Godstransportdelegationen 2002 givits. Mot den bakgrunden är det naturligt att frågorna hanteras i ett sammanhang. Godstransportdelegationen 2002 ges därför, utöver vad som framgår av redan givna direktiv, i tilläggsuppdrag att analysera prissättningen på utnyttjande av infrastrukturen i syfte att uppnå konkurrensneutralitet mellan transportslagen. Begreppet konkurrensneutralitet skall tolkas i ljuset av 1998 års transportpolitiska beslut. Således avses en situation där de transportpolitiskt motiverade skatterna och avgifterna motsvarar de avgiftsrelevanta samhällsekonomiska marginalkostnader trafiken ger upphov till. Samtidigt skall transportsystemets övriga kostnader finansieras på ett sådant sätt att resursanvändningen snedvrids i så liten utsträckning som möjligt, dvs. att oönskade styreffekter undviks. Det transport-politiska beslutet lyfter samtidigt fram ett transportslags-övergripande perspektiv. Det innebär bl.a. att det inte i första hand är transportslag, utan olika transportlösningar, som skall konkurrera mot varandra. Frågan om finansiering av terminal-infrastruktur skall också analyseras. Utredningen skall beakta det arbete som bedrivs i parallella utredningar och uppdrag, liksom utvecklingen på den europeiska arenan.</p>
<p>För att skapa förutsättningar för viss parlamentarisk förankring och samtidigt säkerställa parlamentarisk inblick skall en parlamentarisk referensgrupp knytas till de delar av kommitténs arbete som rör avgiftsfrågorna. (Näringsdepartementet)</p>
<p>Bilaga 3</p>
<h2>Strategiska noder och stråk</h2>
<p>Bilaga 4</p>
<h2>Den svenska terminalstrukturen</h2>
<p>Chalmers har på Godstransportdelegationens uppdrag genomfört en kartläggning av den svenska terminalstrukturen. Nedan följer en kort sammanfattning av kartläggningens resultat.</p>
<p>Hamnar i ett intermodalt perspektiv</p>
<p>Av intresse i Chalmers rapport är de hamnar som både har järnvägsanslutning och hanterar enhetsberett gods av varierande slag. Med denna utgångspunkt handlar det, enligt Chalmers rapport, om 28 av Sveriges totalt 50 allmänna hamnar. I dessa hanteras i varierande omfattning containrar, semitrailrar, pappersrullar, pallar, nya bilar och sågande trävaror. Den övervägande delen, 23 av de 28 hamnarna, är lokaliserade i södra Sverige.</p>
<p>Flertalet av de 28 studerade hamnarna är bolagiserade. De är endera helägda av kommunerna eller gemensamt ägda av de aktuella kommunerna och brukarna av hamnen.</p>
<p>Hamnar som betjänar en eller ett fåtal industrier har begränsad betydelse ur ett intermodalt perspektiv och har därför inte studerats vidare. (En mer omfattande beskrivning av den svenska hamnstrukturen finns i avsnitt 4.1.)</p>
<p>Intermodala transportcentrum</p>
<p>På några ställen i Sverige finns områden där både unimodala och intermodala terminaler har lokaliserats tillsammans. Dessa områden benämns intermodala transportcentrum och finns för närvarande i Årsta (Stockholm) samt i Gullbergsvass och på Hisingens södra del (Göteborg). I anslutning till terminalerna har också speditörer, åkare, återförsäljare och lagerfunktioner etablerats. Utmärkande för de centrum som växt fram är närhet och tillgänglighet till väg- och järnvägsinfrastrukturen.</p>
<p>Kombiterminaler</p>
<p>En kombiterminal är en terminal där väg och järnväg möts och som är öppen för flera trafikutövare.</p>
<p>Den helt dominerande aktören när det gäller kombiterminaler är Railcombi AB som totalt förfogar över 17 terminaler i sitt nät, varav 5 – Trelleborg, Göteborg Älvsborgshamnen, Göteborg Centralharpan, Norrköping och Stockholm Värtan – finns i hamnar och drivs av respektive hamnbolag.</p>
<p>Stockholm Årsta fungerar som Railcombi AB:s nav för inrikestrafiken; 90 procent av trafiken går i egna heltåg och resterande 10 procent går i Green Cargos vagnslastsystem.</p>
<p>Tre terminaler – Luleå, Hallsberg och Älmhult – drivs av terminalbolag som ägs gemensamt av Railcombi AB, den aktuella kommunen och andra aktörer (till exempel Euroshuttle och IKEA). Mark och spår inom terminalområdet ägs i dessa fall av terminalbolaget men underhålls av Railcombi AB. På terminalen i Luleå har Banverket spårinnehavarrollen genom ett avtal med bolaget och svarar för drift och underhåll av spåranläggningarna.</p>
<p>I de resterande terminalerna ägs spåren av Banverket, och de ingår således i statens spåranläggningar. Marken ägs av Jernhusen, med undantag av Borlänge där kommunen äger marken. I Borlänge, Umeå och Jönköping bedriver utomstående bolag terminalverksamheten.</p>
<p>Lyftanordningarna på terminalerna består av truckar som kan hantera enheter upp till 45 ton. I Göteborg, Malmö, Sundsvall och Stockholm finns dessutom portalkranar.</p>
<p>Förutom Railcombis terminaler finns tre kombiterminaler som hanterar större mängder enhetsberett gods. I Karlstad ägs och drivs en terminal av Vänerexpressen. De övriga två finns i Insjön och Eskilstuna och ägs av privata företag. Här sköts terminalfunktionen av Green Cargo.</p>
<p>Antalet hanterade enheter per år i de ovan beskrivna kombiterminalerna varierar från 75 000 enheter (ITU) i Årsta till 5 000 enheter i Insjön.</p>
<p>Vagnslastterminaler</p>
<p>Green Cargo driver 16 vagnslastterminaler över hela landet. De flesta av dessa terminaler ligger i anslutning till kombiterminaler. På terminalområdet finns lastplattformar och mark för uppställning av vagnar. I terminalerna hanteras bara Green Cargos interna flöden; de är inte öppna för andra trafikutövare.</p>
<p>Vid sidan av Green Cargos vagnslastterminaler finns ett okänt antal privata terminaler av samma karaktär.</p>
<p>Vagnslasttrafiken utgör den överlägset största andelen, ca 60 procent, av järnvägens transportarbete.</p>
<p>Last- och lossningsplatser</p>
<p>Utöver ovan nämnda terminaler finns cirka 150 enkla last- och lossningsplatser utmed järnvägsnätet med en hårdgjord yta där det är möjligt att lasta över gods mellan väg och järnväg. Hälften av dessa last- och lossningsplatser är försedda med plattform.</p>
<p>Flygplatser</p>
<p>Sverige har i dag 42 flygplatser med ett utbud av reguljär linjefart. Av dessa administreras 19 av Luftfartsverket och övriga av kommunala och privata aktörer. Den totala mängden flygfrakt som hanteras är 190 100 ton (2003), varav 4 400 ton är avgående inrikes och 185 700 ton är ankommande och avgående utrikes. Den långsiktiga trenden är att fraktmängden ökar, framför allt för utrikes flygtrafik.</p>
<p>De huvudsakliga flygplatserna för flygfrakt är Stockholm Arlanda (104 900 ton), Landvetter (55 100 ton), Sturup (23 700 ton), Örebro (6 300 ton) och Stockholm Skavsta (527 ton). Frakttransport med flyg sker endera som rent fraktflyg eller i en kombination av passagerare och gods. Det gods som transporteras består huvudsakligen av varor med högt kilopris som antingen är ömtåligt eller behöver komma fram snabbt.</p>
<p>Transportflödet till och från flygplatserna är huvudsakligen anpassat för resenärerna och deras bagage. För närvarande finns järnvägsanslutning till Arlanda för persontrafik men inte för godshantering. Godsflödet till och från flygplatsen anpassas till den specifika typen av gods som hanteras.</p>
<p>En utbyggnad av kust-till-kustbanan via Landvetter flygplats ingår i den nationella banhållningsplanen för åren 2004–2014.</p>
<p>De lastbärare som luftfarten använder är konstruerade utifrån luftfartygets förutsättningar och kan normalt inte användas av andra transportmedel. Detta medför ett behov av omlastning. Flygplatsernas godsterminaler används dock inte bara för att hantera gods mellan flygplan och bil utan också för omlastning mellan lastbilar. En del av det gods som hanteras som flygfrakt transporteras också direkt med lastbil.</p>
<p>Bilaga 5</p>
<h2>Terminaler i Europa</h2>
<p>Institutet för transportforskning, TFK, har på Godstransportdelegationens uppdrag gjort en genomgång av hur kombiterminaler behandlas i sex europeiska länder. Nedan följer en kort sammanfattning av studien.</p>
<p>Följande frågor har belysts:</p>
<p>• terminalstruktur (typ av terminaler, storlek, godsflöden, tillhandahållna tjänster)</p>
<p>• ägandeförhållanden och förutsättningar för investeringar</p>
<p>• prissättning för nyttjande av terminalens infrastruktur respektive terminalhanteringstjänster</p>
<p>• former för upplåtelse av terminalen – tillgänglighet</p>
<p>Samtliga frågeställningar har dock inte kunnat besvaras fullt ut – dels på grund av den korta tid som funnits till förfogande för studien, dels på grund av att det varit svårt att få tillgång till uppgifter om investeringar och prissättning.</p>
<p>Vi har valt att belysa nedanstående länder som Sverige har ett stort transportutbyte med. Vi har också valt dessa för att samtliga utvalda länder under de senaste åren bedrivit en förhållandevis aktiv politik vad gäller intermodala transporter och terminaler.</p>
<p>Trenden i Europa är att utvecklingen går mot större godstransportcentra där verksamheten byggs runt ett nav med de olika transportslagen representerade i en intermodal terminal. Kring dessa nav samlas transportintensiva verksamheter. Även om det finns många exempel på centra där den intermodala terminalen är externt lokaliserad är denna ofta organisatoriskt kopplade till transportcentrat. Terminalerna är allmänt tillgängliga, vilket ofta är ett krav för att staten skall satsa medel.</p>
<p>Danmark</p>
<p>I Danmark har terminalanläggningarna i de flesta fall initierats av privata intressenter. I uppbyggnadsskedet har därefter samverkan skett med berörda kommuner. Samtliga terminaler, med ett undantag, är bimodala (väg och järnväg) eller trimodala. De flesta kombiterminaler ägs av Danske Statsbaner (DSB) och drivs av Deutsche Bahn (DB)-ägda Railion.</p>
<p>Tyskland</p>
<p>I Tyskland ges möjligheter till statlig finansiering av godstransportcentra förutsatt att en kombitrafikanläggning ingår och att ytor för transportföretag ställs till allmänt förfogande. Dessutom finns, framför allt i de östra delarna av Tyskland, möjligheter att få bidrag genom regionala utvecklingsfonder.</p>
<p>Erfarenheterna i Tyskland är att det är svårt att finansiera uppbyggnaden av en godsterminal enbart med privata medel. Finansiering i form gemensamma privata och offentliga lösningar förefaller vara vanliga.</p>
<p>Tidigare planerades och byggdes intermodala terminaler i huvudsak av DB men med dagens regelsystem kan även privata organisationer få medel för såväl byggande som drift av terminaler.</p>
<p>Sedan 1992 behandlas godstransportcentra, inklusive terminalanläggning, i den nationella infrastrukturplaneringen. Tyska staten allokerar en viss summa varje år för bidrag till byggande och drift av terminaler. Pengarna fördelas sedan ut av respektive regional myndighet. Av det finansiella stödet är 80 procent bidrag och 20 procent subventionerade lån.</p>
<p>Terminaler som byggs eller planeras av Deutsche Bahn måste vara i drift minst 20 år, medan privata terminaler måste vara i drift i 5, 10 eller 20 år beroende på hur stora investeringar företagen själva gör. Stöd ges för investeringar i kranar och spår men inte för själva verksamheten. Om infrastrukturen vid terminalen har betalats till 100 procent med offentliga medel får företagen inte ta betalt för nyttjande av infrastrukturen utan endast för den operativa verksamhet som tillhandahålls.</p>
<p>Cost-benefitanalyser i Tyskland visar att den företagsekonomiska nyttan dominerar. En tysk studie visar att 90 procent av nyttan var rent företagsekonomisk och att endast 10 procent kunde hänföras till transportsystemeffekter och miljörelaterade effekter. I denna studie redovisas en fallstudie för GVZ Bremen, där de regionalekonomiska effekterna beräknats till 6 gånger högre än kostnaderna. Författarna drar slutsatsen att argumentationen för godstransportcentra inte kan koncentreras kring enbart miljö- och transportsystemeffekter utan i hög grad måste grundas på företagsekonomiska effekter.</p>
<p>Nederländerna</p>
<p>I Nederländerna har det nationella järnvägsföretaget NS Cargo ansvaret för utbyggnaden av intermodala terminaler med väg och järnväg. År 2000 drev respektive planerade NS fem så kallade Rail Service Centres.</p>
<p>Den regionala flamländska delstatsregeringen ger stöd till företag för investeringar i utrustning för specifik användning vid intermodala transporter, exempelvis växelflak, containrar samt semitrailers. Stöd ges dessutom för investeringar i hanteringsutrustning samt investeringar i elektroniska informationssystem med syfte att öka tillförligheten i intermodala transporter.</p>
<p>Belgien</p>
<p>I Belgien finns 22 intermodala terminaler. Terminalerna drivs huvudsakligen av två företag – Transport Rail Weg/Transport RouteWagon (TRW) samt Interferryboats. TRW ägs till 44 procent av det statliga belgiska järnvägsbolaget och man driver 11 terminaler, bland annat Euro Terminal i Genk som har upp till 2 avgångar per dag mot Italien, Frankrike och Spanien.</p>
<p>B-Cargo, som är det statliga järnvägsbolagets godsdivision, driver 2 multifunktionella järnvägsplattformar som förutom omlastning mellan väg och järnväg även erbjuder lagerhantering och vidaredistribution.</p>
<p>Italien</p>
<p>Kombitrafiken i Italien är starkt understödd av den italienska staten och enskilda regioner, såväl politiskt som finansiellt. Sedan 1988 kan transportföretag som regelmässigt utför kombitrafik erhålla 20–40 procent stöd till anskaffning av intermodala enheter.</p>
<p>Uppbyggnaden av intermodala godstransportcentra i Italien sker i samarbete mellan offentliga och privata aktörer. Hittills är det emellertid i första hand offentliga organ på såväl kommunal, regional som statlig nivå samt det nationella järnvägsföretaget FS Trenitalia som stått för den övervägande delen av investeringarna. Redan 1984 togs intermodala terminaler upp som viktiga investeringsobjekt i den nationella transportplanen, och 1990 antogs en lag om stöd till godstransportcentra.</p>
<p>Det finns ett fyrtiotal terminaler för kombinerade transporter av olika storlek i Italien, varav ett tiotal är integrerade i godstransportcentra. Den största terminaloperatören är CEMAT som ägs av godsdivisionen i det statliga italienska järnvägsbolaget, schweiziska Hupac och andra privata transportaktörer. CEMAT bedriver i samarbete med det statliga järnvägsbolaget kombiterminaler på ett fyrtiotal orter.</p>
<p>Användning av infrastruktur och tjänster i anslutning till terminalerna styrs av företagsekonomiska villkor. Statliga subventioner förekommer främst vid större investeringar i verksamheten. Dessa investeringar i exempelvis infrastruktur, byggnader, lastningsutrustning och införande av nya serviceområden baseras till viss del på samhällsekonomiska analyser.</p>
<p>Frankrike</p>
<p>I Frankrike är ansvaret för järnvägstrafiken uppdelat på RFF, som har ansvar för infrastruktur, och SNCF, som har monopol på all trafik med undantag av internationell godstrafik. Det statliga inflytandet är stort på de sextiotal kombiterminaler som finns. Kombiterminalplaneringen drivs av det statliga organet Conseil du Transport Combine. Investeringarna i den nationella transportplanen 1993–1997 finansierades till 40 procent av staten, till 30 procent av regionerna och till 30 procent av SNCF. Därutöver bidrar staten till vissa kringkostnader med 7,8 miljoner euro. År 1995 startade dessutom ett utvecklingsprogram för kombitrafik med en budget på 45 miljoner euro.</p>
<p>Allmänna slutsatser</p>
<p>Av den genomförda kartläggningen framgår att länderna skiljer sig åt på många sätt men att de samtidigt uppvisar många likheter. I samtliga länder har man någon form av samarbete mellan privata och offentliga aktörer vid drift och ägande av terminaler och/eller fraktcentra. De senare har med få undantag tillkommit på initiativ av regionala intressen för att förstärka den regionala logistikprofilen.</p>
<p>Etablerandet av kombiterminaler är generellt ett initiativ av statliga aktörer, främst de statliga järnvägsbolagen. I och med den pågående avregleringen av järnvägsmarknaden har dock driften av terminalerna när det gäller i stort sett samtliga kartlagda fall lagts ut på privata företag eller på företag med både offentligt och privat ägande. Det rör sig dock i de flesta fall om företag med anknytning till de statliga järnvägsbolagen i respektive land.</p>
<p>Det är en relativt komplex ägarstruktur som målas upp, där terminaloperatörerna ofta har ägandeintressen i terminaloperatörer i andra länder.</p>
<p>I detta sammanhang kan också konstateras att samfinansiering mellan privata och offentliga medel är tämligen vanligt, så kallade PPP-lösningar. Det finns i de flesta fall stora inslag av statlig/offentlig finansiering av investeringar i terminalernas infrastruktur samt i större kranar och dylikt. Vid investeringar i övrig suprastruktur, till exempel byggnader och hanteringsutrustning, är det däremot mer vanligt med en privat finansiering.</p>
<p>Huruvida någon samhällsekonomisk bedömning görs vid investeringar i terminalstruktur går inte att svara säkert på. I Italien och Tyskland verkar sådana bedömningar göras om än i begränsad form. Investeringsstödet lutar sig allmänt på målsättningen att skapa en bättre balans mellan olika transportslag. Tydligt är att EU:s inställning till kombitrafik har betydelse när det gäller stöd för investeringar, särskilt EU:s vitbok om transportpolitiken från 2001.</p>
<p>Europeiska kommissionens syn på terminaler och statsstöd</p>
<p>Utgångspunkten för EG:s regler om statsstöd är att stöd som snedvrider konkurrens är förbjudet. Vissa undantag finns dock, och det som har störst räckvidd och som vanligtvis åberopas är stöd för att underlätta utveckling av vissa näringsverksamheter. Kommissionen har i flera fall åberopat detta undantag när den godkänt stödprogram till intermodala transporter.</p>
<p>Enligt den praxis som kommissionen har utvecklat finns vissa krav uppställda för att ett stöd skall vara tillåtet enligt artikel 73.</p>
<p>Stödet skall bland annat vara en förutsättning för att projektet skall kunna genomföras. Kommissionen har flera gånger slagit fast att det är i gemenskapens intresse att de intermodala transporterna ökar för att målet om ett mer balanserat transportsystem skall kunna uppnås.</p>
<p>Stödet skall vara tillgängligt för alla företag oavsett nationalitet eller säte.</p>
<p>Stödet får inte snedvrida konkurrensen i strid med gemenskapens intressen.</p>
<p>Kommissionen ser positivt på offentligt stöd som gynnar järnvägen som transportmedel, i synnerhet investeringar i infrastruktur. I sin rapport om konkurrenspolitiken 2002 skriver kommissionen bland annat följande:</p>
<p>Gemenskapen har under senare tid sökt uppnå ett balanserat intermodalt transportsystem, och gynnandet av kombitransporternas konkurrenskraft gentemot landsvägarna är en del av denna politik. Det centrala målet för EG:s kombitransportpolitik är att nå en bättre balans mellan transportsätten och flytta transporterna från landsväg till andra transportmedel. Kommissionen är positivt inställd till stödanordningar som avser att främja dessa transportsätt genom förvärv av utrustning avsedd för kombitransport och konstruktion av särskild infrastruktur.</p>
<p>Kommissionen har i ett flertal fall godtagit statliga stödprogram med syfte att främja intermodala transporter. De investeringsstöd som har godtagits har i huvudsak avsett förvärv av mark, utrustning för omlastning (kranar och truckar), lastbärare (containrar, trailrar och växelflak) samt informationssystem som gör det möjligt att spåra och följa gods i transportkedjan.</p>
<p>Driftsstöd, det vill säga stöd till den löpande driften av ett företag, godkänns i princip aldrig. Skälet är att sådana stöd tillåter en verksamhet att överleva på en marknad på bekostnad av dess konkurrenter. Kommissionen kan dock ge startbidrag när det gäller nya tjänster.</p>
<p>Kommissionen har, som nämnts ovan, under de senaste åren godkänt ett antal stödpaket riktade mot intermodala transporter. Nedan redogör vi för några intressanta exempel.</p>
<p>Nederländerna</p>
<p>I oktober 2000 godkände kommissionen ett stödprogram för två intermodala terminaler i Rotterdam. Syftet med programmet är att främja transport av gods från Rotterdams hamn med järnväg till slutdestinationen i inlandet. Programmet ger stöd till investeringar i infrastruktur för bland annat järnvägsspår, portalkranar och stapeltruckar.</p>
<p>Tyskland</p>
<p>I oktober 2002 godkände kommissionen ett tyskt stödprogram för nybyggnation och utvidgning av befintliga kombiterminaler. Syftet med programmet är att ställa om godstrafiken från lastbil till järnväg och inre vattenvägar. Programmet löper på tre år och har en budget på drygt 1 miljard kronor. Stöd kan utgå med upp till 85 procent av kostnaden för nybyggnation eller utvidgning av terminalinfrastruktur.</p>
<p>I sin anmälan av programmet till kommissionen förklarade den tyska staten att det inte går att få lönsamhet vid uppförande av kombiterminaler utan statligt stöd. Bedömningen baserade sig på en studie av marknadsförutsättningarna för kombiterminaler, vilken visade att om ett terminalprojekt i sina förkalkyler inte kan visa ett nollresultat inom 5 år från det att den uppfördes går det inte att locka investerare. Statligt stöd på 85 procent av infrastrukturkostnaderna är enligt studien nödvändigt för att terminaloperatörerna skall kunna prissätta kombitransporterna på ett sätt som gör dem konkurrenskraftiga med vägtransporterna.</p>
<p>Genom att terminaloperatörerna i stort sett befrias från kostnaderna för anläggning av terminaler behöver de endast täcka driftskostnaderna. De kostnader för vilka stöd kan sökas är:</p>
<p>• inköp av mark</p>
<p>• infrastruktur (till exempel järnvägsräls)</p>
<p>• utrustning för omlastning (till exempel portalkranar och truckar).</p>
<p>Som ytterligare villkor gäller bland annat att terminalerna måste vara öppna för alla och att stöd inte får beviljas om det planerade projektet påverkar godstrafiken vid en befintlig terminal negativt.</p>
<p>Frankrike</p>
<p>I maj 2003 godkände kommissionen ett nytt system för finansiellt stöd till aktörer inom kombinerad trafik i Frankrike. I stället för att som tidigare ge stöd beräknat på tonkilometer ges stöd i form per fast omlastad intermodal transportenhet som skeppas vid en landbaserad terminal eller hamn inom franskt territorium. Stödet ligger på cirka 300 miljoner kronor per år, åren 2003–2007.</p>
<p>Italien</p>
<p>I oktober 2003 godkändes ett regionalt stödprogram i Trento, Italien som syftar till att utveckla de intermodala transporterna genom att reducera dess kostnader. Subventionsgraden skall kompensera de intermodala transporterna för bristande internalisering av externa kostnader inom vägtrafiken. Subventionerna kommer att sänka infrastrukturkostnaderna för intermodala transporter och innehåller ett upphandlingsförfarande av rätten att utföra subventionerade intermodala transporter. Stödet kommer att ges under en treårsperiod och uppgå till cirka 20 miljoner kronor om året.</p>
<p>Vidare godkände kommissionen i december 2003 ett nationellt italienskt program med syfte att kompensera både järnvägstransporter och intermodala transporter för skillnader i internaliseringsgrad mellan väg- och järnvägssektorn. Programmet innehåller följande:</p>
<p>• stöd till företag som kör en viss årlig kvantitet av enhetslastat gods med järnväg för vidare transport med annat trafikslag</p>
<p>• investeringsstöd för godsupplägg på järnväg</p>
<p>• stöd till företag som åtar sig att utföra ett visst antal tågkilometer i samband med intermodala transportupplägg.</p>
<p>Stödet som kommer att finnas under en femtonårsperiod och uppgår totalt till drygt 4 miljarder kronor.</p>
<p>Storbritannien</p>
<p>I december 2003 godkändes ett brittiskt stödpaket avseende intermodala containrar som fraktas med järnväg, vilket syftar till att lyfta över containrar från väg till järnväg. Stödet består i en ersättning per container som fraktas med järnväg. Ersättning varierar med hur lång transporten är, och för att beräknat detta har en regionindelning av Storbritannien gjorts. Stödet kan inte överstiga 30 procent av den totala kostnaden för järnvägsfrakten.</p>
<p>Stödet kan tillfalla såväl inhemska som utländska aktörer och uppgår totalt till cirka 700 miljoner kronor under en treårsperiod.</p>
<p>Allmänna slutsatser</p>
<p>Stödåtgärder för kombitransporter kan alltså utformas på olika sätt. För att godkännas av kommissionen kan stödet dock, som tidigare nämnts, normalt sett inte utformas som ett rent driftsstöd, utan det måste ges som ett investeringsstöd (undantag finns – se Storbritannien ovan). Kommissionen har godtagit stödåtgärder för uppbyggnad av infrastruktur, till exempel bangårdar, terminaler och industrispår.</p>
<p>De större transport- och logistikföretagen har egna terminalsystem som byggts upp under lång tid, och stöd för att förse dessa med spåranslutningar bör därför kunna godkännas. Detsamma gäller stöd till industriföretag för anläggning av industrispår för vidare anslutning till statens spåranläggningar. Andra åtgärder som kommissionen har godtagit är bidrag till logistikföretag för investeringar i bland annat lastbärare avsedda för kombitrafik och informationssystem som kan spåra gods i transportkedjan.</p>
<p>Bilaga 6</p>
<h2>Internaliseringsgrad för godstrafiken inom respektive trafikslag</h2>
<p>Sammanställning av intäkter och kostnader, endast godstransporter, mdr kr och internaliseringsgrader (summa intäkter/summa marginalkostnader) * I de fall (gäller slitage- och bullerkostnaden) ett intervall har redovisats för tunga lastbilar har den genomsnittliga kostnaden (oviktad) använts. **Farledsavgiften består av två delar, en godsavgift beräknad utifrån vikten på godsmängden och en fartygsavgift som beräknas utifrån fartygets storlek. Här har antagits (efter samtal med Sjöfartsverket, Henrik Swahn) att hela godsavgiften, både den på lastfartyg och den på färjor, kan hänföras till godstransporter, medan fartygsavgiften på lastfartyg har förts till godstransporter och fartygsavgiften på färjor har fördelats lika på person- och godstransporter. Detta medför att godstransporternas andel av farledsavgiften blir 94 procent. Marginalkostnaderna för sjöfarten är fördelade utifrån uppgifter från Sjöfartsverket (Sjöfartens avgiftsrelevanta marginalkostnader, slutrapport 2003 samt Sjöfartens avgiftsrelevanta marginalkostnader, utvecklingsarbete under 2002) som ger en andel för godstransporter på ca två tredjedelar. ***Siffran gäller intäkter från lastbilar och släpvagnar. Den är något för hög i och med att även fordonsskatteintäkter från släpkärror dragna av personbilar ingår.</p>
<h2>Bilaga 7</h2>
<h2>Kartläggning av internationella organisationer FN-organ</h2>
<h2>ICAO</h2>
<p>http://www.icao.org</p>
<p>ICAO har sitt säte i Montreal och sin grund i Chicagokonventionen om civil luftfart.</p>
<p>Har till uppgift att fastställa  normer och rekommendationer för den internationella luftfarten, vilka syftar till att säkerställa enhetliga nationella regelverk.</p>
<p>Tyngdpunkten för organisationens arbete ligger inom flygsäkerhet och miljö. Uppfattas av de nordiska medlemsländerna som central, i den aspekten att de kan verka för nordiska luftfarts-</p>
<p>Sverige företräds av  regeringen eller berörd myndighet.</p>
<p>Organisationen har strategisk  betydelse för flygfraktsområdet. forts. FN-organ</p>
<h2>UNECE</h2>
<p>http://www.unece. org</p>
<p>En av FN:s regionala kommittéer som verkar inom godstransportområdet. UNECE har sitt säte i Genève. Samarbetar med över 70 olika intresseorgan. Dess preliminära mål är  att uppmuntra ekonomiskt samarbete mellan medlemsländerna. Organisationen fokuserar framförallt på områdena ekonomi, miljö, energi, handel, industri och transport. Verkar för att skapa inter-nationella standarder i kombination med harmonisering av olika nationella bestämmelser. Arbetar vidare med skapandet av ett koordinerat och enkelt vägtrafiknät i</p>
<p>Europa med fokus på smidigare förflyttning mellan gränser samt utveckling av väg-, järnväg-, kombi- och vattentransportsystem. För kombinerade transporter och järnvägar finns överenskommelserna AGTC (European Agreement on Important International Combined Transport Lines and Related Installations) och AGC (European Agreement on Main International Railway Lines) vilka inte biträtts av Sverige.</p>
<p>Sverige företräds av regeringen eller  berörd myndighet.</p>
<p>För godstransportområdet är organisationen mest intressant för sitt tekniska  arbete med vägfordon. Bedöms inte vara av någon  större strategisk betydelse.</p>
<h2>Övergripande organisationer som behandlar transportfrågor/logistik FIATA</h2>
<p>http//:www.fiata.com</p>
<p>Global speditörorganisation med säte i Glattbrugg, Schweiz .  Arbetar med frågor som rör utvecklingen av en effektiv speditörsmarknad. Lägger stor vikt vid  skapandet av standarddokument</p>
<p>Lading), standardisering av bestämmelser och regler, försäkringsfrågor samt utbildning av dess medlemmar. FIATA medverkar i många internationella projekt som rör logistikfrågor, t.ex. transport av farligt gods, och det är framförallt genom dess nära</p>
<p>IRU och UIC som organisationen agerar för medlemmarnas intresse. FIATA ordnar seminarier och rundabordssamtal kring aktuella områden.</p>
<p>Sverige företräds av Sveriges Transportindustriförbund.</p>
<p>Mycket stor och inflytelserik organisation, men tungrodd.</p>
<p>GTD/svensk synvinkel.</p>
<h2>CLECAT</h2>
<p>www.clecat.org</p>
<p>CLECAT har sitt säte i Bryssel och verkar inom godstransportområdet. Är EU-speditörernas huvudorganisation på grund av att dess medlemmar står för merparten av samtliga godstransporter i Europa oavsett transportslag. Verksamheten består i stor utsträckning av att hålla sig informerad om vilka frågor som är av intresse för branschen samt försöker bidra och verka för branschens synpunkter och intressen på EUnivå. CLECAT representerar FIATA på europa-nivå och är FIATA:s europa-sekretariat. CLECAT arbetar i första hand med aktuella frågor, till skillnad från t ex FIATA och NSF vars arbete ofta är av mer långsiktig karaktär. CLECAT ses allmänt som ett viktigt organ.</p>
<p>Sverige företräds av Sveriges Transportindustriförbund.</p>
<p>Huvudbranschor gan för EUpåverkan från logistik och godstransportind ustrin vid sidan av trafikslagens organisationer.</p>
<p>Ökande betydelse som lobbykanal även för svensk del. forts. Övergripande organisationer som behandlar transportfrågor/logistik</p>
<h2>NSF</h2>
<p>(Nordiskt Speditörförbund) www.nordicfreight. org</p>
<p>NSF har sitt kansli i Stockholm. Medlemmarna representerar drygt 90 % av transport-, speditions- och logistikföretagen i Norden. Arbetar för att stärka det nordiska samarbetet i  branschfrågor och presenterar gemensamma nordiska ståndpunkter i frågor som behandlas i internationella forum,  särskilt i Europa (CLECAT) och globalt (FIATA). En huvuduppgift är omsorgen om de gemensamma nordiska allmänna transport- och speditionsbestämmelserna (NSAB). NSF arbetar fortlöpande med utbyte av information i branschfrågor och tar initiativ för att klarlägga juridiska frågor. Förbundet verkar för gemensamma nordiska satsningar inom områden som t.ex. kvalitetssäkring, gemensamma standarder och transportbestämmelser.</p>
<h2>FFI</h2>
<p>(Freight Forward International) http://www.freight forwardinternational. org</p>
<p>FFI är en sammanslutning av de nio största transport- och speditionsföretagen i Europa. FFI är ett lobbyorgan i strategiska och transportpolitiska frågor och verkar främst inom rena logistikrelaterade frågor med syfte att nå ett så effektivt transportsystem som möjligt oavsett trafikslag. Detta sker genom aktivt arbete inom frågor som rör policys och bestämmelser på EU-nivå. Bistår även sina medlemmar med hjälp och information rörande transportregler, bestämmelser, lagar och allmän information kring vägnät och liknande. forts. Övergripande organisationer som behandlar transportfrågor/logistik</p>
<h2>Intermodala organ EIA</h2>
<p>(European Intermodal Association) http://www.eiango.com/</p>
<p>Har sitt säte i Bryssel och är en intermodal oberoende plattform. Verkar för en effektiv (ekonomiskt och tidsmässigt) och hållbar intermodal mobilitet som kombinerar innovativa  järnvägs-, vattenvägs-, luft- och sjöfartstransportlösningar. EIA är den enda neutrala intermodala organisation som officiellt är erkänd av kommissionen. Medverkar i många EUprojekt rörande intermodala frågor.</p>
<p>Det är framförallt genom dess nära</p>
<p>EIA agerar för medlemmarnas nivå utan verkar även som lobbyorgan på nationellnivå för dess medlemmar samt även mot internationella organisationer samt FN-organ. EIA initierar och bedriver egen forskning inom intermodala transportfrågor. Ordnar en rad seminarier och rundabordssamtal i aktuella ämnen som berör dess verksamhetsområde. Organisationen tillsammans med medlemmarna är uppbyggd som ett nätverk där medlemmarna utbyter information och erfarenheter, ingår samarbete samt initierar diverse utvecklingsprojekt.</p>
<p>Sverige företräds av IKEA.</p>
<h2>UIRR</h2>
<p>http://www.uirr. com forts. Intermodala organ</p>
<h2>CEMT</h2>
<p>(Europeiska transportministerkonferensen) http://www. oecd. org/cem</p>
<h2>Vägtransporter</h2>
<h2>Järnvägstransporter</h2>
<h2>OTIF</h2>
<p>www.otif.org</p>
<p>Organisation för internationella järnvägstransporter med säte i Bern. Har medlemmar från Europa, Nordafrika och Mellersta Östern, dock ej Ryssland och Ukraina. I ansvarsområdet  ligger frågor om förenkling av regler för resande och gods under järnvägsresor, att sköta avräkning mellan järnvägsföretagen, lista farligt gods samt ansvar för regler kring internationell transport av farligt gods. Ansvarar för konventionen om internationell transport med järnväg. (COTIF). Ansvarar även för de civilrättsliga reglerna om transport av passagerare och gods i internationell trafik (CIV och CIM) samt reglerna om internationell transport av farligt gods (RID). Organisationen har ett nära samarbete med lemmar i Östeuropa och Asien), med strävan att samordna transportreglerna mellan organisationerna.</p>
<h2>CIT</h2>
<p>http://www.citrail.org</p>
<p>CIT har sitt säte i Bern och är ett frivilligt samarbetsorgan mellan järnvägarna och andra transportörer som verkar för att åstadkomma regler för en enhetlig tillämpning av COTIF (CIV och CIM). Arbetar nära OTIF. CIT håller i samt initierar seminarier, utbildningar och rundabordssamtal för sina medlemmar. Organisationen verkar både som ett språkrör för sina medlemmar samt som ett informations- och rådgivningsorgan. Vidare hjälper CIT sina medlemmar med juridiska spörsmål samt utarbetar standardiseringar av kontrakt och bestämmelser. forts. Järnvägstransporter</p>
<h2>UIC</h2>
<p>http://www.uic.asso. fr/home/home_en.ht ml</p>
<p>Internationella järnvägsunionen, UIC, har sitt säte i Paris. Medlemmarna representerar totalt fem kontinenter. Verksamheten har sin huvudinriktning inom  harmonisering av järnvägsteknik och järnvägssystem. UIC har  som uppgift att främja internationell järnvägstrafik. I detta syfte utarbetas standarder och rekommendationer med driftskompabilitet som målsättning.  Organisationen är en allmän talesman för järnvägen som transportsätt. Är en av medlemsorganisationerna i AEIF.</p>
<p>Sverige företräds av Banverket, SJ och Green Cargo.</p>
<p>Minskande strategisk betydelse. Många arbetsuppgifter kommer att tas  över av europeiska järnvägsbyrån, ERA.</p>
<h2>CER</h2>
<p>www.cer.be</p>
<p>Europeiska järnvägsgemenskapen är baserad i Bryssel. Av CER:s medlemmar är 34 med i EU. De resterande kommer från Norge,</p>
<p>Schweiz, Kroatien samt Öst- och Centraleuropa. Är en europeisk lobbyorganisation för UICmedlemmar. CER behandlar och ansvarar för de EU-politiska frågorna rörande transportfrågor och järnväg. Behandlar i stort sett alla de frågor och utvecklingsområden som är relevanta för järnvägstransportområdet. Arbetet skall syfta till att utveckla järnvägsnätet till att bli ett effektivt, hållbart och miljösäkert trans-portsystem. I stort sett samtliga statliga järnvägsbolag samt intressenter i Europa är med i CER. Viktig talesman för järnvägarna och dess intressen. CER representerar arbetsgivarna i den s.k. sociala dialogen (beslut 98/500/EG) och förhandlar där med ETF. 47 medlemsföretag inom järnvägsområdet.</p>
<p>Tågoperatörerna har fattat principbeslut om medlemskap</p>
<p>Ökande strategisk betydelse eftersom organisationen återigen är en viktig samtalspartner till EU-kommissionen. forts. Järnvägstransporter</p>
<h2>ERFA</h2>
<p>http://www.erfa.be/</p>
<h2>AEIF</h2>
<p>www.aeif.org</p>
<p>ERFA har sitt säte i Bryssel och är en fristående godstransportorganisation för nya operatörer. Har som huvudmål att öka marknadsandelen, konkurrenskraften och effektiviteten för  godstransporter på järnväg. Verkar för en liberalisering av godstransportpolitiken i Europa för att på så sätt nella och infrastrukturella hinder för är att det skall inte spela någon roll  vem som ”äger” järnvägsnätet. All infrastruktur skall vara tillgänglig.</p>
<p>ERFA stödjer framförallt privata företag.</p>
<p>AEIF har utsetts enligt EG-direktiven om driftskompabilitet (96/48/EG och 2001/16/EG) att vara det gemensamma representativa organet för att utarbeta förslag till tekniska specifikationer för driftskompabilitet (TSD)</p>
<p>Europeiska sällskapet för driftskompatibilitet på järnväg ägs av infrastrukturägarna, järnvägsföretagen och järnvägsindustrin. AEIF är grundat av UIC, UNIFE och UITP samt finansieras genom ett kontrakt med kommissionen. Arbetet kommer att övertas av den europeiska järnvägsbyrån som beräknas bildas under 2004.</p>
<p>Tågoperatörer na har fattat principbeslut  om medlemskap.</p>
<p>Banverket,</p>
<p>Green Cargo och SJ är medlemmar via sitt</p>
<p>UICmedlemskap.</p>
<p>Organisationen är en viktig samtalspartner för kommissionen och anses tala  för de nya privata godsoperatörerna.</p>
<p>En debatt om organisationens framtid pågår inom grundarorganisationerna</p>
<p>Dess roll tas över av den europeiska järnvägsbyrån från cirka 2005.</p>
<h2>FTE</h2>
<p>(Forum Train Europé) http://www.fte-rail. com/e/index.htm</p>
<p>FTE har sitt säte i Bern. Organisation för samordning och harmonisering av järnvägar och dess infrastruktur, planering och tidtabeller för internationell trafik. forts. Järnvägstransporter</p>
<h2>RNE</h2>
<p>(RailNet Europe) http://www. railneteurope.com/</p>
<p>Samarbetsorganisation för företag och organisationer som fördelar kapacitet på järnvägsnätet i sina respektive länder (främst infrastrukturförvaltare). Bildat i  december 2003 med kontor i</p>
<p>Wien. Organiserar fördelningen  av internationella tåglägen för</p>
<p>Shops, och kommer fr.o.m. tidtabellen 2006 att ta över hela det internationella tidtabellsarbetet  från FTE.</p>
<p>Ett 40-tal medlemsföretag.</p>
<p>Banverket är svensk medlem.</p>
<p>RNE kommer att få stor betydelse för tillskapandet av konkurrenskraftiga tåglägen för internationell godstrafik. forts. Järnvägstransporter</p>
<h2>ERRAC</h2>
<p>www.errac.org</p>
<p>ERRAC har sitt säte i Bryssel och är ett rådande organ till EU (DG Forskning). Representerar medlemsstater, järnvägsoperatörer och producenter, infrastrukturhållare, forskare samt  kommissionen inom relaterade områden som t.ex. miljö- och infrastrukturplanering. Dess primära mål är att  etablera och kontinuerligt driva strategiska frågor utifrån ett forskningsperspektiv samt förankra dessa i aktuella utvecklings- och forskningsprogram både på nationell- och EUnivå. ERRAC fastslår en forskningsagenda, vilken utgör grunden för vilka områden som är aktuella och prioriterade att titta närmare på eller bedriva studier inom. Skall i förlängningen syfta till att utveckla ett effektivt europeiskt järnvägssystem (inkluderat</p>
<p>TSD), öka konkurrensfördelarna, förbättra kapaciteten samt säkerheten på järnvägarna samt förbättra och minska de miljöpåverkande faktorerna. Kansliet sköts av UNIFE, järnvägsmaterieltillverkarnas europeiska organisation.</p>
<p>Maxantal på 40 medlemsorgan.</p>
<p>Sverige företräds av Banverket.</p>
<h2>Infrastrukturförvaltare</h2>
<h2>EIM</h2>
<p>(European Infrastructure Managers) http://www.eimrail. org/index.asp</p>
<p>Frivilligt samarbetsorgan med säte i Bryssel där europeiska banhållare samverkar. Syftar till att samla och koordinera en gemensam röst för att framföra medlemmarnas åsikter och önskemål  (politiska och ekonomiska intressen) rörande utvecklingen kring infrastruktur och järnväg särskilt gentemot EU-institutionerna. Verkar både som ett språkrör för sina medlemmar i diverse frågor samt som ett rent informations- och rådgivningsorgan där erfarenheter och dylikt utbyts mellan medlemmarna.</p>
<p>Sverige företräds av Banverket.</p>
<p>Organisationen har fått stor betydelse för att skilja ut infrastrukturförvaltarna från  järnvägsföretagen. Kan öka sitt medlemmar.</p>
<h2>NIM</h2>
<p>(Nordic Infrastrucutre Managers)</p>
<p>Organisation där nordiska banhållare samverkar. Arbetar bland annat med till en bättre integrering av den nordiska järnvägen med den europeiska samt en ökad avreglering för att kunna förbättra järnvägens konkurrenskraft som transportmedel.</p>
<p>Samtliga nordiska länder utom</p>
<p>Island.</p>
<p>Sverige företräds av Banverket.</p>
<p>Med bildandet av</p>
<p>EIM har organisationens betydelse minskat.</p>
<p>Den uppträder inte längre som en europeisk organisation.</p>
<h2>Sjöfart – rederi – varuägare ICS</h2>
<p>http://www.marisec. org/ics/index.htm</p>
<p>Redarorganisation som har som mål att säkerställa att det regelverk som styr näringen leder till effektivitet och hög kvalitet inom branschen och i förhållande till omvärlden. Internationell handel och frakt skall kunna bedrivas i ett effektivt, harmoniserat och säkert system. Representerar och framför sina medlemmars åsikter och ståndpunkter i aktuella branschfrågor. ICS är involverade i en rad områden och frågor som rör näringen allt från tekniska, legala till operationella frågor.</p>
<p>Sverige företräds av Sveriges Redarförening.</p>
<p>ICS är en stor och viktig aktör p.g.a. att de representerar en stor och vid del av sjöfartsnäringens aktörer (bl.a. redare, speditörer samt både passagerar- och fraktintressenter/organ). ICS har nära relationer med IMO. forts. Sjöfart – rederi – varuägare</p>
<p>Sverige företräds av Sveriges  Redarförening</p>
<p>Av strategisk betydelse eftersom den företräder viktiga europeiska frågor och intressen i IMO.</p>
<h2>CBSS</h2>
<p>http://www.cbss.st</p>
<h2>Hamnar</h2>
<h2>FEPORT</h2>
<p>http://www.feport. be</p>
<p>Intresseorganisation med säte i Bryssel. Representerar och företräder hamnbolag, hamnförvaltningar och hamnorganisationer i samtliga EU-länder. Representerar genom sina medlemmar totalt 800 hamnrelaterade företag.  Verkar både som ett språkrör i diverse frågor samt som ett rent informations- och rådgivningsorgan för sina medlemmar. Samarbetar med ESPO ibland annat frågor som rör statsstöd till hamnarna.</p>
<h2>ESPO</h2>
<p>(European Sea</p>
<p>Ports Organisation) http://www.espo.be</p>
<p>Organisation med säte i Bryssel. Representerar hamnsektorn inom EU. Till skillnad mot FEPORT representerar</p>
<p>ESPO även medlemmar från de länder som ämnar inträda i unionen. Verkar för en säker, effektiv och miljö-vänlig europeisk hamnsektor. Arbetar främst med att skapa en liberaliserad och avreglerad marknad med lika förhållanden och förutsättningar för alla aktörer. Mycket av arbetet går ut på att förankra och framföra organisationens kärnfrågor och den ekonomiska betydelsen av hamnarna inom EU. ESPO är vidare speciellt engagerade och pådrivande inom miljöfrågor där de vill höja nivån på hamnarnas miljöengagemang. Samarbetar med FEPORT. 73 medlemsföretag.</p>
<p>Sverige företräds av Copenhagen</p>
<p>Port AB, Göteborgs Hamn AB och Sveriges</p>
<p>Av strategisk betydelse. Framför medlemmarnas koordinerade åsikter till kommissionen och andra stora organ inom EU.</p>
<h2>Luftfart</h2>
<h2>ECAC</h2>
<p>http://www.ecacceac.org/uk</p>
<p>Samrådsorgan för europeiska luftfartsmyndigheter med säte i Paris. ECAC:s målsättning är att gynna utvecklingen av ett säkert, effektivt och hållbart europeiskt flygtransportsystem. Utfärdar rekommendationer och policys.  Kommissionen samarbetar ofta med</p>
<p>ECAC i luftfartsfrågor. Andra organisationer som ECAC arbetar nära är  ICAO och JAA.</p>
<p>Sverige företräds av Luftfartsverket.</p>
<p>EG:s utökade kompetens på luftfartsområdet har lett till att ECAC fått en mer begränsad  roll. ECAC har dock en viktig roll att spela som  samarbetsorgan mellan EU, övriga Europa och ICAO.</p>
<h2>JAA</h2>
<p>(Joint Aviation Authorities) http://www.jaa.nl</p>
<p>JAA är ett associerat organ till ECAC med säte i Hoofddorp, Holland. JAA är ett samarbete mellan ett antal europeiska luftfartsmyndigheter som har till syfte att främja flygsäkerheten. Har karaktären av ”gentlemen’s agreegemensamma regler avseende flygsäkerhet. Homogeniseringen skall förutom till en hög säkerhet också syfta till att skapa en marknad där alla aktörer har samma förutsättningar. En stor vikt läggs vid harmoniseringen av JAA:s regler med dem som gäller i USA. JAA initierar och bedriver egen forskning inom sina fokusområden. Verkar vidare som konsult och informationsorgan åt sina medlemmar främst vad gäller säkerhets- och implementeringsfrågor. 37 medlemsstater.</p>
<p>Sverige av</p>
<p>Luftfartsverket.</p>
<p>EASA har formellt övertagit ansvaret för utformningen av regelverket på vissa områden.</p>
<p>EASA är medlem i JAA och representerar EU:s medlemsländer inom området certifiering och underhåll. forts. Luftfart</p>
<p>IATA http://www.iata.org</p>
<h2>EASA</h2>
<p>http://www.easa.eu. int forts. Luftfart</p>
<h2>TIACA</h2>
<p>http://www.tiaca. org</p>
<p>Världsomfattande intresseorganisation inom flygfraktsområdet med säte i Miami. Verkar framförallt för effektiv logistik inom luftfart. Arbetar med att sänka kostnaderna för flyg frakt genom att stimulera konkurrens och  liberalisering samt eliminering av regleringar och monopol eller kartellutsatta marknader. TIACA representerar och bevakar sina medlemmars intressen i de forum där de framträder och verkar. Fungerar även som ett informationsorgan där de ordnar seminarier och utbildningar samt rundabordssamtal. Samarbetar bland annat med WCO, WTO och ICAO.</p>
<h2>Forskning</h2>
<p>forts. Forskning</p>
<h2>COST</h2>
<p>http://www.cordis.</p>
<p>lu/cost/home.html</p>
<p>COST är ett europeiskt samarbetsprogram för såväl teknisk som samhällsvetenskaplig och medicinsk forskning. COST syftar till att organisera och samordna FoU-projekt vid universitet, institut och industrier i Europa så  att de nationella resurserna utnyttjas</p>
<p>Sekretariatet finns i Bryssel och repre-  sentant (VINNOVA) i varje anslutet</p>
<p>land.</p>
