<h1>Invandrarskap och medborgarskap</h1>
<h2>– dokumentation från ett seminarium</h2>
<p>Demokratiutredningens skrift nr 13</p>
<h2>Förord</h2>
<p>Den 16 november 1998 arrangerade Demokratiutredningen ett offentligt seminarium om Invandrarskap och medborgarskap på Arbetets museum i Norrköping. Det var det femte seminariet i den serie av regionala hearings som utredningen genomför för att få in olika synpunkter i sitt arbete. I den här småskriften har vi sammanställt seminariedagens alla föreläsningar för att göra dem tillgängliga för ännu fler medborgare.</p>
<p>Först presenterades en rad aktuella fakta över invandrarnas ställning i det svenska samhället. Forskare inom framför allt kulturgeografi, sociologi/feminism och statsvetenskap gav en gemensam grund för att diskutera problemen. Därefter preciserades fyra olika politiska förslag till lösning. I korthet bestod de av positiv särbehandling, förstärkta individuella rättigheter gentemot kollektiven, en starkare autonomi för minoriteter respektive en fortsatt utbyggnad av den integrerade välfärdsstaten.</p>
<p>Boken innehåller också den text som författaren Ana Maria Narti var ombedd att ta fram kring sina, mycket nedslående erfarenheter av att integrera invandrare på den svenska arbetsmarknaden.</p>
<p>Inom ramen för seminariet redovisade slutligen det nya statsrådet med ansvar för demokrati och förvaltningspolitik Britta Lejon för första gången offentligt sin syn på den svenska folkstyrelsens utveckling. Hon angav också några konkreta förslag till politiska reformer inom området.</p>
<p>Vi hoppas skriften ska berika samtalen om folkstyrelsens utveckling. Ledamöterna i Demokratiutredningen har inte tagit ställning till skriftens innehåll.</p>
<p>Erik Amnå</p>
<p>Huvudsekreterare . .</p>
<h2>Inledning</h2>
<p>Elisa Abascal Reyes , ledamot (mp) av Demokratiutredningen</p>
<p>Jag vill hälsa er alla hjärtligt välkomna till Arbetets museum för att delta i dagens seminarium: Invandrarskap och medborgarskap.</p>
<p>Jag måste erkänna att jag är väldigt frestad att göra flera, och långa, inlägg med anledning av dagens tema men avstår efersom något sådant inte är min uppgift i dag. Det var för mig överhuvudtaget tveksamt att medverka här i dag och jag ska försöka att förklara varför. Som invandrare i ordets politiska, sociala och kulturella bemärkelse (alltså inte i den faktiska bemärkelsen att man skulle ha ”vandrat in”) så har jag kanske haft mer anledning än andra, dvs. ”ursvenskar”, att reflektera över vad invandrarstatus kan betyda i olika sammanhang i samhället. Det kan ofta betyda att man blir sedd som en enda grupp och även om avsikterna kan vara välmenta och relativt fördomsfria, så kan det ibland ge lite underliga resultat. Till exempel kan jag nämna den riksdagsman som under en kulturpolitisk debatt i riksdagen för några år sedan uttalade att man bör stödja invandrarkulturen. Jag fick aldrig något svar på frågan vad som specifikt avsågs med denna invandrarkultur som skulle stödjas, men en fingervisning om vad det skulle kunna tänkas innebära fick jag senare när jag i ett samtal med några av arrangörerna till Expo 96 delgavs förslaget att man skulle bereda särskilt utrymme för invandrarkonstnärer och deras invandrarkonst. Dvs. de sågs i första hand som invandrare, i andra hand som konstnärer. De här ganska så harmlösa exemplen tror jag visar något om vad många människor – många invandrare – råkar ut för i olika sammanhang. Det är här viktigt att påpeka att det inte alls finns skäl att tro att det rör sig om illvilja eller liknande. Tvärtom. Även om de här exemplen inte diskuterar de djupare, allvarliga konflikterna i samhället mellan invandrare och andra medborgare,</p>
<p>I NLEDNING så tror jag att det ändå visar på någonting som är angeläget att diskutera.</p>
<p>När man diskuterar valdeltagande – det är just nu väldigt aktuellt med tanke på det låga valdeltagandet i höstens val – diskriminering och arbetslöshet, så är det förstås lätt att enas kring att det är viktigt att uppnå ett demokratiskt deltagande från alla samhällets medlemmar, men hur ska det här deltagandet ske, och på vems villkor? Hur ska representativiteten se ut?</p>
<p>När jag blev uppringd och tillfrågad om att hålla i första halvan av det här seminariet så sa jag: Nja, jag är inte riktigt säker på det ärligt talat, för jag har ingen lust att ställa upp som det lilla korrekt politiska inslaget, en ”invandrarmaskot”. Då kontrade personen jag talade med med att säga: Ja, men vi vill å andra sidan inte bli beskyllda för att diskutera invandrarfrågor och invandrares deltagandet i samhället över huvudet på invandrare. Det låg ju onekligen någonting i det, och därför står jag här och är det något fel med det så tar jag det fulla ansvaret. Men det gör inte att jag anser min första reaktion, med tanke på tidigare erfarenheter, vara helt ogrundad.</p>
<p>Det finns många reflektioner att göra kring invandrares deltagande, valdeltagande, deltagande i arbetslivet och det civila samhället osv. och jag har blivit ombedd att nämna den text som Ana Maria Narti skrivit på Demokratiutredninges uppdrag, vars rubrik är Påtvingad delaktighet. Jag tror att flera av er har fått den utsänd och jag ska därför inte vidare kommentera just den texten, men jag vill understryka att det är ett debattinlägg bland många och ett bidrag till att föra debatten framåt. Det är sedan upp till var och en att läsa artikeln och bilda sig en egen uppfattning om innehållet, men just rubriken Påtvingad delaktighet anser jag personligen vara intressant.</p>
<p>När man diskuterar invandrarskap så framgår det ganska snart att det underförstått är en klyfta mellan människor i samhället som diskuteras. Men det uttrycks inte alltid direkt. Jag skulle här vilja ta upp några exempel från en händelse som med all respekt kan vara lite känslig att ta upp. Det gäller den tragiska branden i Göteborg nyligen. Jag följde mycket uppmärksamt nyhetsrapporteringen och där kunde jag konstatera att invandrarskap är en aktuell</p>
<p>I NLEDNING fråga, och den genomsyrar mycket mer än vad vi först ser och förstår. I TV 2:s nyhetssändning morgonen efter branden fick statsminister Göran Persson en direkt fråga av journalisten på invandrartemat: ”Att det är mest invandrarungdomar som drabbats, skapar det några särskilda associationer hos dig?” Vidare kunde jag notera att i Rapports nyhetssändning så talade man om Makedonska föreningens lokaler, medan man i TV 4:s nyhetssändning talade om Invandrarförenings lokaler. Med andra ord: När man ska förmedla en nyhet finns olika alternativ till tolkning, beroende på vem eller vilka nyheten gäller. Det är intressant att se vilken tolkning man väljer, på vilka olika sätt den kan vara. Dagarna efter branden kunde vi läsa och höra i nästan alla nyhetsmedia att anledningen till att så många invandrare uttryckt skepsis gentemot polisen, inblandade myndigheter och deras arbete, var att de hade dåliga erfarenheter från hemlandet i och med att invandrare ofta flydde från länder där det råder dålig rättssäkerhet. Det intressanta är att den här förklaringen framfördes antingen av journalisterna själva, eller av poliser eller andra myndighetsrepresentanter på direkt fråga från journalisten – utan att en endaste invandrare någonstans fick komma till tals och bekräfta eller förkasta förklaringen. Den enda som lyckades sätta fingret på den ömma punkten var tv-journalisten Alexandra Pascalidou som, när hon en morgon var inbjuden som tidningskrönikör i radions P1, menade att en av anledningarna till misstro gentemot polis och andra myndigheter från invandrares sida i hög grad berodde på dåliga erfarenheter, men inte nödvändigtvis från hemlandet, utan ifrån mötet med myndigheter och poliser i Sverige.</p>
<p>Den här fruktansvärda händelsen i Göteborg har i dess olika konsekvenser tydliggjort många av de glapp som finns i samhället mellan olika grupper, där etnisk grupptillhörighet (dvs. ”svenskar mot resten”) får en allt större politisk betydelse.</p>
<p>I stora delar av Europa är starkt främlingsfientliga partier och rörelser på frammarsch. Det finns några få undantag, t.ex. Holland där de främlingsfientliga gått tillbaka något i de senaste lokalvalen. I Tyskland, Frankrike, Österrike, Italien och faktiskt även Sverige med sitt Skånes väl och Sverigedemokrater, som nu tar plats i kommunfullmäktige i Haninge, är rörelserna inte bara på fram-</p>
<p>I NLEDNING marsch, de håller även på att etablera sig och bli rumsrena. Från att i nyhetsrapporteringen och samhällsdebatten kallats ”främlingsfientliga” har man i allt större utsträckning numera i stället valt att tala om ”invandringskritiska”. Det är dock samma grupper man talar om. Men i och med att dessa grupper nått ökade terrängvinningar kan vi även se att frågorna faktiskt diskuteras öppet, till exempel här och nu. Integrationsfrågor har faktiskt blivit ett etablerat politiskt område och ett tecken på det är till exempel att ansvaret för integrationsfrågor etablerats på ministernivå i regeringen. Det är, mot bakgrund av nämnda omständigheter, en framtidsutmaning menar jag att kunna diskutera integrationsfrågor, solidaritet, demokrati och etnicitet på ett konstruktivt sätt och jag hoppas att vi kan fortsätta i den andan i dag.</p>
<h2>Segregationens Sverige</h2>
<p>Roger Andersson , universitetslektor, Uppsala</p>
<p>Dagens konferens skall handla om segregationens betydelse för demokratin och för den demokratiska praktiken. Det låter för mig som något som berör oss alla som medborgare men som forskningsmässigt primärt är en statsvetenskaplig frågeställning. Eftersom jag inte är statsvetare utan kulturgeograf och eftersom jag knappast är inbjuden i egenskap av min medborgarroll, har jag tolkat min uppgift här som att jag på kulturgeografisk grund och på ett någorlunda begripligt sätt skall teckna en bild av segregationen i Sverige och gärna göra det på ett sätt som kan erbjuda en god utgångspunkt för demokratidiskussionerna.</p>
<p>Jag genomför denna bakgrundsteckning i fyra steg, där steg 1 är kort och består av några inledande kommentarer kring själva segregationsbegreppet.</p>
<p>Steg 2 är längre och består av en empirisk översikt av 1990talets svenska segregation med tyngdpunkt på dess etniska aspekt. Steg 3 ägnas frågan varför vi har den segregering vi har, dvs. jag vill i detta avsnitt skissa en förklaringsram. Steg 4 ägnas slutligen det som kanske primärt intresserar denna församling, dvs. konsekvensaspekterna. Det bör sägas redan nu att av all den mångtusensidiga litteratur som ägnats segregationsbegrepp och segregationsförlopp berör endast en mycket liten del just konsekvenssidan av frågan, trots att det är just effekterna av segregeringen som intresserar folk i allmänhet och också politikerna. Jag har dock just slutfört en första analys av vissa konsekvensaspekter av segregationen i stockholmsregionen och vill gärna förmedla en del av dessa resultat och några teoretiska reflexioner i anslutning till dessa.</p>
<p>Den empiri som jag uttnyttjar i det följande kommer från olika register som sammanställts av Statistiska centralbyrån (SCB) och som utgjort grundmaterial för fyra större forskningsprojekt som jag lett eller medverkat i under 1990-talet. Ett projekt om ”Integrering och segregering i Sveriges kommuner” (1991-94) behandlade dels integrationsaspekter som kunde kopplas till hela Sverigestrategin för flyktingmottagning, dels behandlade det etnisk boendesegregering i urban miljö. Detta projekt bekostades av Svenska kommunförbundets forskningsråd. Nästan parallellt (1993-96) bedrevs projektet ”Invandrarnas rörlighet – hela Sverige-strategins effekter i ett socialgeografiskt perspektiv”, finansierat av Stiftelsen Riksbankens jubileumsfond. Här låg fokus på den invandrade befolkningens sociala och geografiska rörlighet. I ett tredje och ännu pågående projekt analyseras utvecklingen i Sveriges tre storstadsregioner. Det heter ”Tjänstesamhällets urbana geografi” och handlar både om näringslivsförändring och social förändring i Stockholm, Göteborg och Malmö (finansierat av HSFR 1997-99).</p>
<p>Detta är också kopplat till ett europeiskt forskarsamarbete i form av en s.k. COST-aktion (Transformation of European Cities and Urban Governance/COST A9). Forskarsamarbetet är mångdisciplinärt och inkluderar bl.a. ett par statsvetare, även om det domineras av kulturgeografer och urbansociologer. Slutligen bedriver jag och mina kollegor ett samarbete med sociologerna i Umeå i form av ett mindre konventionellt projekt kallat ”Partnerskap för Multietnisk Integration”. Detta bekostas av f.d. Inrikesdepartementet (1997-99) via anslaget om särskilt stöd till utsatta bostadsområden. I samarbete med ett par kommuner och särskilt några berörda stadsdelar (Jordbro i Haninge kommun samt Järvafältets tre stadsdelar i Stockholms stad; Spånga-Tensta, Rinkeby, Kista) följer vi utvecklingen och det statliga och kommunala s.k. integrationsarbetet i stadsdelarna. Också detta projekt har internationella kopplingar (kan komma att beröra sammanlagt 18 större städer i Europa) och delfinansieras av bl.a. Unesco.</p>
<p>Flertalet av de datamaterial vi investerat i är dels kompletta individmaterial, dvs. de är vanligtvis inte ett resultat av statistiska urval, dels är de longitudinella så att individer och hushåll kan följas över tiden. Det senare erbjuder andra möjligheter än kartläggningar av situationer för grupper av individer vid en (eller flera) tidpunkt(er).</p>
<p>Framför allt kan vi ställa mer dynamiska frågor: Vilka flyttar in och ut ur skilda typer av områden? Hur länge stannar folk? Vilka stannar och vilka flyttar? Hur går det för dem som stannar respektive flyttar? Vad händer med bosättningsmönstret för hushåll som får ökade/minskade inkomster?</p>
<p>I de databaser som avser 1990-talet finns god geografisk information och varje individ kan knytas till arbetsplatsens och bostadens geografiska läge.</p>
<h2>1. Begreppet segregation</h2>
<p>I kunskapsteoretiska sammanhang är det vanligt att man skiljer på två aspekter av ett begrepp, dess intention och dess extension. Intentionsaspekten handlar om begreppets kärna, dess kärnbetydelse, medan extensionsaspekten handlar om begreppets avgränsning. På vad är det tillämpligt, i vilka sammanhang är det tillämpligt och hur gränsar det eller går upp i en vidare begreppslig kategori?</p>
<p>Kärnbetydelsen av segregation är åtskillnad, primärt geografisk åtskillnad. Centralt i föreställningen finns också uppfattningen att segregation är en åtskillnad av kategorier av människor som inbördes delar vissa egenskaper men där egenskapsskillnader råder mellan de åtskilda befolkningskategorierna, t.ex. rika/fattiga människor, unga/gamla, eller infödda/utlandsfödda. Den segregation som främst intresserat samhällsforskarna kan knytas till boendet, dvs. det är befolkningens bosättningsmönster som framför allt står i fokus.</p>
<p>Om detta är segregationsbegreppets intention är dess extension något mindre entydig. Närmast gränsar kanske begreppet till segmentationsbegreppet, dvs. föreställningen att framför allt olika marknader är delade/segmenterade. Arbetsmarknaden är exempelvis segmenterad efter kvalifikationskrav, men också efter kön, ålder och andra egenskaper.</p>
<p>Bostadsmarknaden är primärt segmenterad efter upplåtelseformer (hyresrätt, bostadsrätt, äganderätt) men också efter geografiskt läge (centralt/perifert) och hustyp (höghus/låghus; flerfamiljshus/enfamiljshus). Bostadsmarknadens segmentering har stor betydelse för segregationen men segmenteringsbegreppet som sådant saknar en geografisk dimension. I segregationslitteraturen finns också en rad kopplingar till andra begrepp: t.ex. marginalisering och polarisering. Utan att gå in på definitionen av dessa begrepp kan vi konstatera att de är sociologiska och inte socialgeografiska, dvs. de rymmer inte i sig föreställningen om geografisk åtskillnad. Dessa begreppsliga skillnader upprätthålls inte alltid, ett faktum som kanske inte är mycket att orda om.</p>
<p>Det händer alla begrepp som får stor massmedial och folklig spridning.</p>
<p>En annan aspekt av segregationsbegreppets extension rör dess orsaks- och konsekvensaspekt. Det finns en som jag uppfattar vitt spridd föreställning att många samhällsfenomen kan knytas till segregationen, inte minst till den etniska segregationen. Det räcker att läsa reportagen om Stureplansmorden (gängbildning i förorter), morden på unga invandrade kvinnor (kulturellt baserat förtryck av kvinnor till följd av ”bevarande av patriarkala traditioner”), arbetslöshet bland utlandsfödda, svaga svenskkunskaper bland invandrade personer, lågt valdeltagande etc. Ett begrepp kommer därmed att laddas med betydelse därför att det förknippas med olika samhällsföreteelser som ibland men inte alltid står i samband med varandra.</p>
<p>När vi i dag hör ordet segregation leds tanken mot platser som Fittja och Rinkeby, inte mot Vällingby eller Täby kyrkby. I Göteborg leds tanken till Hammarkullen och Biskopsgården men sällan till Särö eller Lerum. I Malmö till Rosengård eller Möllevången men inte till Bellevue eller Vellinge. I själva verket representerar kanske Täby kyrkby, Särö och Vellinge bättre den svenska segregationen än Fittja, Hammarkullen och Rosengård. De senare är socialt och etniskt mer heterogena än de förstnämnda. Att sedan ingen av de nämnda platserna särskilt väl representerar de svenska storstädernas ”normalitet” behöver knappast sägas. Segregationsbegreppet är inte längre bara ett beskrivande och ett analytiskt redskap; det har laddats med politisk betydelse.</p>
<p>I praktiken finns få fall av absolut åtskillnad mellan de befolkningskategorier som behandlas i segregationslitteraturen. Även med en betydande grad av åtskillnad mellan t.ex. rika och fattiga eller svarta och vita återfinns vissa rika bland fattigare och vissa svarta bland vita etc. Inte minst kan ju sådana skillnader existera inom ett hushåll. Vad vi således har att hantera är normalt sett inte klara fall av apartheid utan fördelningsvariationer, kanske 80/20-, 70/30-, eller 60/40situationer, om vi ser segregationen som ett två-gruppsproblem (vilket det dock sällan är).</p>
<h2>2. Den svenska segregationen: social klass och etnicitet, några slutsatser</h2>
<p>Storstadskommitténs slutsats var att den svenska segregationen var ett klassfenomen. Givetvis konstaterade man att segregationen var dubbel – klassmässig och etnisk – men deklarerade att klasspositionen var det centrala. Jag har egentligen inte så mycket att invända mot analysen i sin helhet, men jag har riktat kritik mot att man alltför enkelt avfärdat etnicitets- och ”ras”-faktorn. Empiriska analyser visar att de s.k. utsatta bostadsområdena förvisso bebos av många arbetslösa och att genomsnittsinkomsterna är mycket låga, men de har också visat att klassposition inte förklarar hela bilden. Min kritik av kommitténs analys har tre ingredienser (Andersson 1997d). à Frågan om varför många invandrade personer är fattiga ställs aldrig, men analyser visar att man är avsevärt fattigare än vad man borde vara mot bakgrund av t.ex. utbildningsnivån och andra humankapitalmått. à Frågan om var de mer välbeställda personerna bland olika invandrarkategorier bor analyseras inte. Sådana analyser visar att inkomstnivån betyder mindre för vissa invandrade nationaliteters boende än för t.ex. Sverigefödda. à Frågan om invandrarspecifika hinder för boendekarriärer undersöks knappast alls, t.ex. institutionella aspekter (möjlighet att ta banklån, diskriminering m.m.).</p>
<p>Tiden medger inte en längre empirisk utläggning om den svenska etniska segregationen och jag har därför valt att i punktform summariskt sammanfatta de slutsatser som kan dras av våra analyser. (Den som vill ta del av empiriska prövningar och resonemang kring nedanstående punkter hänvisas till de arbeten jag förtecknar i referenslistan.) ändå flyttar gör detta i högre utsträckning mellan olika miljonprogramområden. Sådan flyttning är ovanlig för Sverigefödda.</p>
<p>Utvecklingstendenser</p>
<p>Jag har särskilt studerat perioden 1990-95 och hittills främst stockholmsområdet. Av dessa studier kan ytterligare några slutsatser dras om utvecklingstendenser. segregationsnivån i regionen. Däremot sker en ekonomisk och social polarisering så att klyftorna fördjupas mellan personer som bor i skilda områden. De riktigt fattiga blir många fler samtidigt som det krävs betydligt högre inkomster att tillhöra de översta decilerna (10%-skikten) i inkomststrukturen. För att stanna bland den översta hundradelen behövde en person t.ex. höja lönen från 445 000 till 577 000, dvs. med 132 000 kr från 1990 till 1995 (gäller inkomst av anställning och näringsverksamhet, således ej kapitalinkomst).</p>
<p>Sysselsättningskrisen i miljonprogramområdena kan förstås kopplas till den allmänna nedgången i regionen men en sådan koppling ger ingen djupare förståelse av vad som hänt. I själva verket ökar sysselsättningen i 350 av 700 branscher och den ökar i hälften av regionens 900 bostadsområden. I 50 bostadsområden halveras sysselsättningen, däribland i Fittja och i Rinkeby. Skälet är delvis att miljonprogramområdenas befolkning i hög utsträckning återfanns inom två av periodens stora krisbranscher, hälso- och sjukvården (kvinnor) och byggsektorn (män). Men inte heller detta ger hela bilden. I själva verket sker ett tillskott av antalet sysselsatta i dessa krisbranscher i ca 100 av regionens 900 bostadsområden. Det är uppenbart att krisen har ett etniskt och geografiskt mycket selektivt genomslag.</p>
<p>Jag återkommer strax (i konsekvensavsnittet) till frågan om den negativa utvecklingen i de stora miljonprogramområdena och till vad den kan bero på. I nästa avsnitt presenteras en förklaringsmodell som sammanfattar min syn på segregeringsprocessen, dvs. hur kunde vi komma hithän?</p>
<h2>3. Att förklara segregationen</h2>
<p>En förklaring av den etniska boendesegregeringen i Sverige måste som jag ser det hämta element från flera vetenskapliga diskurser/ traditioner och förena dessa i en dynamisk ansats. Vi skjuter här inte på sittande fågel utan måste fokusera ett i hög grad rörligt fenomen. Därför talar jag vanligen om segregering snarare än segregation, eftersom jag uppfattar segregation som mer av ett tillståndsbegrepp medan segregering känns mer processorienterat.</p>
<p>För egen del vill jag gå direkt på den grundläggande dynamiska faktorn, dvs. den faktor som transformerar ett område som tidigare bebotts av sverigefödda personer till att vid en senare tidpunkt i stort sett sakna en ursprungligt svensk befolkning. Den dynamiska faktorn är befolkningens flyttningar. (Den mest kortfattade redogörelsen för mitt resonemang kring förklaringar av den svenska utvecklingen återfinns i en artikel i tidskriften Invandrare & Minoriteter; Andersson 1997c.)</p>
<p>I politiska dokument, i debatter och i forskningsrapporter har uttycket ”invandrartäta bostadsområden” blivit synonymt med den etniska boendesegregeringen. Aleksandra Pascalidou valde – antagligen för att bryta den negativa stämpel som beteckningen medfört – att i egenskap av programledare för TV-programmet Mosaik i stället tala om invandrarrika förorter. Det låter i och för sig trevligare att vara rik än tät men ordvalet missar ändå enligt min mening att rätt karaktärisera dessa områden. Både invandartät och invandrarrik fäster uppmärksamheten på de invandrade och inte på det svenska samhället och majoritetsbefolkningen, som aktiv del i segregeringsprocesserna. Jag har föreslagit beteckningen svenskglesa områden därför att våra miljonprogramområden under en längre tid karaktäriserats av en utflyttning av hushåll med svensk bakgrund och att det är en analys av denna utflyttning som bäst ger svar på frågan vad som orsakat dagens situation.</p>
<p>Min tid medger inte att jag här försöker återge detaljerna i det komplex av faktorer som medverkat till att skapa de svenskglesa bostadsområdena.</p>
<p>Mer utförligt resonemang kring detta finns återgivet i alla de tre statliga utredningar som intresserat sig för problemet; den invandrarpolitiska kommittén, den bostadspolitiska utredningen och senast storstadskommittén.</p>
<p>I sammandrag vill jag dock lyfta fram fem aspekter (se också bifogad figur). de hemspråksberättigade barnen går i skolor där barn med svenskt ursprung är mycket få och att barn med svenskt urpsrung å andra sidan går i helt svenskdominerade skolor. Skolsegregeringen minskar med barnens ålder och är således allra störst i låg- och mellanstadiet. Det krävs ingen större fantasi för att inse att den segregerade staden på detta sätt återskapar sig själv genom att hushållen tar hänsyn till bl.a. skolsituationen för barnen i sina framtida flyttningsbeslut, dvs. de hushåll som har resurser nog att välja och som inte hindras att göra det. Det krävs uthållighet, långsiktighet och resurser om man vill vända dessa trender.</p>
<p>Såväl den reella sociala situationen i miljonprogrammets förorter som de rykten som följer dem utgör bakgrund för vad jag vill kalla segregationsgenererade flyttningar. Det är således flyttningar som beror av uppkomsten av etnisk segregering i en tidigare fas.</p>
<p>Särskilt stor roll har härvidlag staten i kraft av sin lagstiftande makt, sitt inflytande på ekonomisk politik, bostadspolitik, socialpolitik m.m. Miljonprogrammet är i sig ett närmast övertydligt exempel på hur staten påverkar stadsutveckling och flyttningsströmmar, bl.a. genom den i stort sett parallella satsningen på storskaliga hyreshusområden och stora skattesubventioner till egnahemsboende. nicera kan bli den enda tryggheten. Jag har i dessa sammanhang talat om nätverksgenererade inflyttningar till vissa bostadsområden, men alltid betonat, dels att segregeringen primärt inte är självvald och att man inte skall se den etniska segregeringen som en kulturell sortering av hushållen. Det är i så fall en märklig sortering, där många av de svenskglesa områdena närmar sig en multietnicitet som inte står FN-skrapan i New York efter. I vart och ett av Stockholmsområdets åtta större miljonprogramområden lever mer än 100 nationaliteter. Det som alltmer förenar dem är glesheten på etniskt svenska hushåll.</p>
<h2>4. Vad är problemet? Om segregeringens effekter</h2>
<p>Det kan knappast nog starkt understrykas att segregeringens effekter också blir processens orsak. Om människor i allmänhet uppfattade att deras grannar saknade betydelse för de egna livsbetingelserna skulle städerna inte se ut som de gör. Man bör dock försöka skilja ut vad som är materiella effekter av grannskapet och vad som är beteenden som grundas i föreställningar om olika grannskaps värden och egenskaper. Jag skall avslutningsvis ge ett litet bidrag till en sådan kunskapsprocess genom att kortfattat referera en just avslutad studie av Stockholmsområdet. (Nedanstående text är en sammanfattning av ett kapitel i Andersson 1998b.)</p>
<p>Studien fokuserar på s.k. grannskapseffekter för individers socioekonomiska karriär. Enklast kan frågan/frågorna ställas som följer: Spelar boendet någon roll? Går det sämre för en individ bara för att man bor i ett s.k. utsatt bostadsområde eller beror de utsatta områdenas samlat svaga position bara på sammansättningen av individer? Givet en individs personliga egenskaper (t.ex. utbildning): tjänar individer på att byta från ett socio-ekonomiskt svagt bostadsområde till ett starkare? Överfört till den statsvetenskapliga frågeställning som jag antar att Demokratiutredningen skall ägna sig åt kan frågan omformuleras till: Beror det låga röstdeltagandet i t.ex. Jordbro (under 50% i flerfamiljhusdelen av området) på kompositionella eller socialgeografiska effekter, dvs. på sammansättningen av befolkningen eller på ”smittoeffekter” i grannskapet?</p>
<p>Skulle några av de som avstod att rösta ha gått till vallokalen om de bott i ett distrikt med högt valdeltagande? Detta är kärnfrågan i den internationella debatten kring s.k. neighbourhood effects. Till skillnad från svenska forskare saknar dock de amerikanska, brittiska och kontinentaleuropeiska forskare som sysslar med denna fråga ofta de goda statistiska material som är nödvändiga för att på ett mer genomgripande sätt ge sig i kast med frågan. Jag har gjort vad man kan kalla en förstudie inom ramen för pågående forskningsprojekt om de svenska storstadsområdena, i väntan på en bättre finansiering av ett mer ambitiöst upplagt projekt. Ett sådant mer ambitiöst projekt bör studera effekterna över minst en generation, dvs. 20-25 år, för att kunna bedöma effekterna av hela socialisationsprocessen (uppväxtperiodens betydelse).</p>
<p>I väntan på detta har jag utnyttjat vårt Stockholmsmaterial för perioden 1990-95. Det innehåller ca 1 miljon personer i åldern 1664 år som bodde i regionen vid bägge tidpunkterna (regionstannare). Dessa fördelar sig på ca 900 bostadsområden och analyser har gjorts av alla individer fördelade på de som stannat i respektive flyttat mellan fem olika typer av bostadsområden. Dessutom har en specialstudie gjorts av en av dessa typer, låginkomstområden dominerade av hyreshus (i princip miljonprogramområdena). Slutsatsen är att grannskapseffekter kan påvisas. Även om de långtifrån är så starka som amerikanska undersökningar antytt finns en empirisk grund för slutsatsen att givet utbildningsnivå, nationalitet, kön och ålder finns en tendens att personer har en mer positiv sysselsättnings- och löneutveckling om man inte bor i s.k. utsatta bostadsområden.</p>
<p>Hur skall grannskapseffekter förklaras?</p>
<p>Resultaten i den nämnda studien talar således för att det sociala fält som utgörs av de boende i ett grannskap påverkar individers socioekonomiska karriär. Studien har också påvisat att utflyttningen från de större miljonprogramområdena som förväntat är åldersmässigt, etniskt och socialt selektiv. I bägge fallen kan tre skilda men kompletterande teoretiska ansatser anses vara av särskilt värde när dessa resultat skall förklaras.</p>
<p>De tre ansatserna är socialisationsteori, nätverksteori och stigmatiseringsteori.</p>
<p>Socialisationsteorins grundfråga är hur vi blir som vi blir och hur detta blivande sker under påverkan från omgivningen. Grundläggande normer, värderingar och beteenden delar vi med andra, vissa med nästan alla. Andra delar vi med många, kanske med en majoritet av invånarna i t.ex. en stad. Återigen andra delar vi med färre. De senare är definitionsmässigt mindre grundläggande och därmed i större utsträckning föremål för socio-kulturella historiska och geografiska variationer. Det socialisationsteoretiska tänkandet har sitt fokus på barn och den primära roll som föräldrarna har i tradering av värdesystem mellan generationer. Med stigande ålder på barnen ökar också det omgivande samhällets inflytande på socialisationen (sekundär socialisation).</p>
<p>Bostadens läge kommer att i stor utsträckning bestämma barns interaktions- och socialisationsrum. Den sekundära socialisationsprocess som sker inom och utom samhällets institutioner utspelas med bostaden som geografiskt centrum och bostadens läge kommer oftast att avgöra vid vilket daghem, vilken skola, och inom vilka eventuella föreningar man verkar. Med en markerad sociokulturell skillnad mellan boende i olika delar av en ort innebär detta också att rambetingelserna för socialisationsprocesserna kommer att variera.</p>
<p>Att boendesegregeringen leder till skilda uppväxtvillkor för barnen och till viss del också orsakas av att hushållen medvetet eller omedvetet handlar utifrån en insikt om detta är emellertid en sak (och just detta kan knappast prövas med utgångspunkt i registerdata över en begränsad period).</p>
<p>En annan sak är att med samma teoretiska perspektiv hävda att socialisationsprocessens mekanismer gör sig gällande också för vuxna, dvs. att omgivningsfaktorer inverkar på livschanserna också senare i livet. I mitt perspektiv avslutas dock inte socialisationsprocessen när man är ung.</p>
<p>De mekanismer som finns när normer, värderingar och beteenden grundläggs finns också när de förskjuts, förändras och byts ut mot nya. Det sociala inflytandet över individen upphör självfallet inte vid en viss ålder.</p>
<p>Socialisationsperspektivet kan vara särskilt relevant när det anläggs för att förstå den invandrade befolkningens integrationsprocess. Att flytta till ett annat land ger nya möjligheter men den invandrade möter också en majoritet som socialiserats i delvis andra sammanhang än man själv. En partiell re-socialisation (inte minst språkligt men också kulturellt i vid mening) krävs av den nya omgivningen, men om denna nya omgivning inte finns representerad i den lokala vardagen kan re-socialisationen inte utan vidare realiseras.</p>
<p>Ett socialisationsorienterat tänkande kan kompletteras av nätverksteori. Ett skäl till att någon som har en svag social position kan missgynnas av att vara omgiven av många andra i samma situation skulle kunna tänkas vara att det sociala nätverk, som utgör en viktig resurs för att konkurrera på olika marknader (bostadsmarknad, arbetsmarknad, den politiska marknaden), bestämmer en stor del av varje individs konkurrenskraft. Det sociala kapitalet är med detta perspektiv inte bundet till individen som en isolerad atom, utan till hela den molekyl som den tillsammans med andra konstituerar. Svaga nätverk kring individen, eller nätverk som makt- och resursmässigt är marginaliserade i konkurrenssituationen, kan ha negativa effekter på individens möjligheter på marknaden.</p>
<p>Sist, men antagligen inte minst, kan ett stigmatiseringsteoretiskt tänkande bidra till att förklara grannskapseffekterna. Stigmatiseringsbegreppet används oftast i analyser av hur omgivningen behandlar en enskild individ, men särskilt i etniska/”rasmässiga” sammanhang är det vanligt att betona hur föreställningen om kategorier (”svarta”, ”invandrare”, etc.) smittar av sig på alla de individer som anses rymmas inom sådana kategorier (individer stämplas/stigmatiseras). På senare tid har föreställningen om stigmatisering också kommit att utsträckas till geografiska kategorier, t.ex. med innebörden att personer som kommer från eller lever på en bestämd plats skulle ha vissa bestämda egenskaper. Om sådana rumsliga kategoriseringar skriver bl.a. Irene Molina i sin avhandling om den svenska stadens rasifiering. Avhandlingen behandlar som nämns ovan den folkliga rasism och diskurs som är invävd i produktion och reproduktion av osynliga gränser mellan människor (Molina 1997).</p>
<p>Sådana kategoriseringar kan avse hela typologier av relativt olikartade platser (t.ex. ”att komma från landet”, ”att bo i ett miljonprogramområde”, i ett ”invandrartätt bostadsområde”) men självfallet också i ett enskilt omtalat bostadsområde (”Rosengård”, ”Hammarkullen”, ”Fittja”, ”Navestad”). När vi också betänker hur platser som förknippas med människor med makt och inflytande också etiketteras och laddas med betydelse (”Östermalm”, ”Djursholm”) inser vi dels att sådana stereotyper kan förändras (Östermalms höga status är en i tiden sen företeelse), dels att stereotypifiering som sådan troligen är närmast universell och föremål för social kamp. (Se t.ex. Allan Preds (1990) studie av (språk-) kampen i samband med stadsplaneförändringen av Stockholm under senare delen av förra seklet.)</p>
<p>Frågan ”vem bestämmer ett bostadsområdes rykte?” är ett mycket relevant forskningsobjekt. Men alldeles oavsett vilka som har makt att stigmatisera respektive positivt ladda vissa områden/ områdesnamn förefaller det relevant att också inkludera stigmatiseringstanken i en förklaringsram för grannskapseffekterna. Som exempel på detta kan anföras de rykten som finns, att folk som bor i ett stigmatiserat område och som söker ett arbete, inte uppger rätt adress, eller försöker finna ett mer neutralt eller positivt laddat namn för det område man bor i. Även om det förefaller vara ett allt annat än ekonomiskt rationellt sätt att arbetsgivare sorterar personer som söker arbete efter bostadsadress, finns åtminstone bland många som bor i stigmatiserade områden föreställningen att så är fallet.</p>
<p>Sammanfattningsvis kan man konstatera att det finns teoretiska skäl som talar för att vår närmiljö också påverkar våra positioner på arbetsmarknaden och på andra områden där vi konkurrerar om positioner. Empiriska resultat finns också som bekräftar att sådana effekter finns. Ändå skulle jag vilja påkalla viss försiktighet i tolkningen av den ström av rapporter, som nu kommer om hur situationen i de större miljonprogramområdena på punkt efter punkt är socialt sämre än annorstädes. Många av dessa studier försöker aldrig standardisera för effekter av befolkningssammansättningen. Sociala problem upphör inte automatiskt för att de sprids geografiskt och det är inte alltid de skapas av att socialt marginaliserade och ekonomiskt fattiga hushåll bor koncentrerat. Ibland är detta fallet (tröskeleffekter), ibland troligen inte, och det måste alltid vara en empirisk fråga att avgöra om ett problem skall knytas till segregeringen/koncentrationen eller till den sociala underordningen som sådan.</p>
<h2>Invandrarnas deltagande i det politiska livet</h2>
<p>Henry Bäck, professor, Göteborg</p>
<h2>Lågt och sjunkande valdeltagande</h2>
<p>Utländska medborgare som varit bosatta i Sverige i tre år har sedan valet 1976 rösträtt i kommunala val. De tilläts också rösta i folkomröstningen om kärnkraft 1980, men inte i folkomröstningen om medlemskap i Europeiska unionen. Från och med 1998 års val har den treåriga kvalifikationstiden för EU-medborgare, norska och isländska medborgare tagits bort.</p>
<p>Vid det första valet 1976 var deltagandet lågt – kring 60 procent. Detta var förstås en missräkning, men man kunde trösta sig med att andra grupper som fått rösträtt hade uppvisat ett svagt deltagande från början, men att det tagit sig med åren. Detta gällde t.ex. den manliga arbetarklassen i den första rösträttsreformen 1908, och detta gällde kvinnorna vid den andra rösträttsreformen 1921. Man kunde också konstatera, att förstagångsväljare regelmässigt uppvisade lägre valdeltagande än äldre och vanare väljare. Kanske kunde man sålunda betrakta utlänningarnas svaga deltagande 1976 som ett invänjningsfenomen.</p>
<p>Historien skulle dock visa en annan utveckling. I varje val efter 1976 till 1994 var de utländska medborgarnas deltagande lägre än i föregående val. I 1994 års val deltog bara 40 procent. Jag har inte sett några deltagandesiffror från 1998 års val ännu.</p>
<h2>Integration och kulturell orientering</h2>
<p>Det låga och minskande valdeltagandet var en viktig utgångspunkt för det forskningsprojekt som vi startade 1991 vid Centrum för invandringsforskning vid Stockholms Universitet. För att närma oss frågan intervjuade vi strax efter 1991 års val knappt 400 invandrarväljare i Malmö. En startpunkt i vår analys var att se, om det gick att förstå skillnaderna i deltagande mellan olika invandrargrupper. Det visade sig snart, att en central förklaringsfaktor var invandrarnas integration i majoritetssamhället.</p>
<p>Den innebörd som vi gav begreppet integration handlade om deltagande i olika sociala samspel. Det är viktigt att påpeka, eftersom ”integration” i den allmänna debatten ibland ges olika innebörder. Ibland tycks det som om man menar anammandet av majoritetsbefolkningens kultur och övergivandet av den egna kulturen, eller det som ibland också kallas assimilation. Andra innebörder av termen kan handla om förändringar av identiteten eller innebörder som ligger nära begreppet jämlikhet. Jag vill inte nu ta upp någon diskussion om vad som är lämpligt eller inte lämpligt att lägga in i integrationsbegreppet, utan jag nöjer mig med att konstatera vad vi i vår analys av valdeltagandet menar med begreppet.</p>
<p>Av tabellen framgår att det finns tydliga samband mellan de olika integrationsindikatorerna och valdeltagandet. Integration i arbets- eller föreningslivet är kopplat till en ökning av valdeltagandet med 19 procentenheter, äktenskap med en svensk(a) med en ökning med 25 procentenheter, frekvent exponering för svenska etermedia med 37 procents ökning. Integration i den egna invandrargruppen har inte alls lika stor betydelse. Deltagande i det egna föreningslivet höjer t.ex. valdeltagandet med fem procentenheter, äktenskap med landsman(inna) med nio procent och etermedia på eget språk med tio procent.</p>
<p>Det framgår inte av dessa data, men det finns anledning att fundera över, om inte integrationen i arbetslivet är den mest betydelsefulla faktorn. Arbete ger inte bara försörjning utan även självkänsla och är en viktig del av den personliga identiteten. Arbete medför också tillgång till resurser och att man ingår i grupper där det kan diskuteras politik. Under den tidigare arbetskraftsinvandringens tid spelade fackföreningsrörelsen en viktig roll för socialisationen in i det svenska politiska systemet. Arbete har alltid varit en viktig bas för politisk handling. Socialbidragstagare har sällan eller aldrig varit en sådan bas.</p>
<p>Den andra faktorn som vi har övervägt som förklaringsfaktor är vad vi kallar ”kulturell orientering”. Kulturell orientering har bestämts utifrån den amerikanske statsvetaren Aaron Wildavskys kulturteori. Wildavsky är i sin tur inspirerad av socialantropologen Mary Douglas teori om ”group” och ”grid”. Group- eller gruppdimensionen handlar om i vilken utsträckning det är viktig för individen att ingå i grupper, hur betydelsefulla är grupplojaliteterna? Grid kan närmast direkt översättas som ”nät” eller ”galler” och är en dimension, som handlar om betydelsen av regler och normer. När de två dimensionerna korsas med varandra får vi fyra olika typer av kulturella orienteringar eller ”ways of life” som Wildavsky säger:</p>
<p>I NVANDRARNAS DELTAGANDE I DET POLITISKA LIVET</p>
<p>Jag har inte sett några undersökningar av hur den svenska befolkningen skulle fördela sig över de här fyra kulturella orienteringarna. Maktutredningen hade i sin medborgarundersökning en liknande, men inte samma, typologi. Dessa och andra data tyder på, att kategorin ”fatalister”, dvs. de som är lydiga mot överheten, men som saknar förankring i olika grupper, är svagt företrädd bland svenskarna. De flesta torde befinna sig på axeln ”individudalister” – ”hierarker”, som också tenderar att sammanfalla med en politisk högervänsterdimension. Många traditionella socialdemokrater skulle säkert falla i hierarkirutan: starkt gruppförankrade (t.ex. i arbetarklassen), men samtidigt noga med att följa lagar och förordningar. Den mest extrema individualistiska polen företräds av radikala nyliberaler. Gruppförankringen är låg: det är individen som gäller, och samtidigt är det inte så viktigt att lyda statens påbud. Man skulle också kunna föreställa sig, att många t.ex. miljöpartister och vänsterpartister skulle komma att klassificeras i den egalitära rutan. Egalitären är liksom individualisten mindre intresserad av att lyda överhetens påbud, men likt hierarken känner hon en stark grupptillhörighet och grupplojalitet.</p>
<p>Med hjälp av en uppsättning attitydfrågor om vad som är viktiga dygder för en god medborgare, lyckades vi rekonstruera group- och grid-dimensionerna, och fördela våra intervjupersoner bland Malmös invandrarväljare på de fyra kulturella orienteringarna. Överensstämmelsen mellan att tillhöra en viss kulturell orientering och att tillhöra en viss invandrargrupp var på inget sätt fullständig, men det fanns vissa tecken på att olika invandrargrupper hade olika tyngdpunkter i schemat. De intervjuade var chilenare, finländare, iranier och jugoslaver. Finländarnas tyngdpunkt låg längs axeln individualister-hierarker. De liknade därmed vad jag har förmodat är typiskt för hela den svenska befolkningen.</p>
<p>Iranierna och jugoslaverna däremot hade sin tyngdpunkt längs axeln fatalister-hierarker. Chilenarna slutligen hade en stark tyngdpunkt i den egalitära rutan.</p>
<p>Som vi hade förväntat oss, var det ett samband mellan kulturell orientering och valdeltagande. Framför allt var det, också som kunde ha förväntats, fatalisterna som föll ur mönstret. Valdeltagandet i fatalistgruppen var 20-26 procentenheter lägre än i de tre övriga grupperna.</p>
<p>När det gäller skillnaderna i valdeltagande mellan olika invandrargrupper, har vi alltså visat, att de sammanhänger med graden av integration – deltagande i sociala sammanhang, särskilt i arbetslivet – men också med den kulturella orienteringen. Vi är ganska övertygade om att en stor del av skillnaderna mellan den infödda svenska väljarkåren och invandrarna som väljare också går att förklara med den här modellen. Även bland de infödda finns det olika grad av integration. Det finns arbetslösa, föreningslösa och ensamstående liksom arbetande, föreningsaktiva och gifta även bland de infödda. Även bland de infödda finns det olika kulturella orienteringar. Men vi tror, att man kan vara rätt säker på, att i genomsnitt är de infödda svenskarna mer integrerade än invandrarna. Vi tror också att den kulturella orientering som vi, med Wildavsky, kallat ”fatalism” är rätt sällsynt bland de infödda. Av dessa skillnader följer också ett högre valdeltagande bland de infödda svenskarna än bland invandrarväljarna.</p>
<p>Även om kultur-integrationsmodellen på detta sätt kan hjälpa oss att förstå skillnaderna mellan svenska väljare och invandrare, så hjälper den oss inte omedelbart att förstå varför invandrarnas valdeltagande minskar. Om så vore fallet, skulle det krävas negativa förändringar över tid i integration och kulturellt orienteringsmönster i gruppen invandrarväljare. Nu är det väl inte orimligt att föreställa sig att det faktiskt har skett sådana förändringar. 1976 års invandrarväljare utgjordes i huvudsak av den gamla arbetskraftsinvandringen, och arbetslöshet var relativt sällsynt. I många av dagens flyktinggrupper är det nästan lika sällsynt att någon har jobb. Från en invandrargrupp dominerad av nordiska och andra europeiska invandrare, har det idag i allt ökande omfattning kommit att handla om flyktingar från t.ex. mellanöstern och Afrika. Det är inte orimligt att föreställa sig, att den lågröstande ”fatalistiska” kulturella orienteringen därigenom blivit vanligare än vad den var 1976.</p>
<h2>Den stora och den lilla demokratin</h2>
<p>Vi håller för närvarande på och undersöker, om samma modell: kultur-integrationsmodellen också kan användas för att förklara skillnader med avseende på andra former av deltagande än valdeltagandet. Många tecken tyder på det. Maktutredningen talade på sin tid om ”den stora demokratin” och ”den lilla demokratin”. Deltagande i val är ett sätt att påverka ”den stora demokratin”. Den lilla demokratin handlar istället om hur man kan påverka sina egna livsförhållanden. I våra intervjuer har vi frågat efter i vilken utsträckning man utnyttjar barnomsorg, skola, hemspråksundervisning, äldreomsorg, tolkservice och flyktingmottagning; hur nöjd man är med dessa tjänster, samt i vilken utsträckning man har försökt att påverka sådant som konkret gäller ens egen relation till dem.</p>
<p>När vi t.ex. tittar på försök att påverka, så har graden av integration en dramatisk effekt. 41 procent av de välintegrerade, som nyttjar minst en samhällstjänst, hade försökt påverka den, men bara 17 procent av de lågt integrerade. Av de svarande som klassificerades som ”fatalister” hade 11 procent försökt påverka, vilket var 12-16 procentenheter lägre än de som tillhörde de tre andra typerna av kulturell orientering. För att få en uppfattning om de svarandes ”administrativa kompetens” hade vi likt maktutredningen ställt frågan om de själva skulle kunna författa ett överklagande om det vore nödvändigt.</p>
<p>Samma mönster återkom i detta avseende: Sju procent av de mer integerade än av de svagt integrerade ansåg sig kunna skriva ett överklagande. Den kulturella orienteringen hade ännu mer dramatiska effekter: Skillnaden mellan ”fatalisterna” och de tre övriga grupperna uppgick till 11-39 procentenheter. Framför allt var det individualisterna och egalitärerna, som kände sig ”administrativt kompetenta”.</p>
<p>Det finns med andra ord tecken som tyder på att det är ungefär samma grupper, som stängs ute ur såväl den stora som den lilla demokratin. Det är de icke-integrerade, de utanförstående, och det är de vars hållning till samhället präglas av individuell atomism och vördnad inför överheten – det vi kallat fatalism. Det är också dessa grupper, de svagt integrerade och fatalisterna, som är överrepresenterade bland invandrarna. Flyktingar och invandrare stängs alltså ute ur både den stora och den lilla demokratin och utestängningsmekanismerna är strukturella – det handlar både om majoritetssamhällets strukturer som inte släpper in invandrare och flyktingar i arbetslivet och i sociala samspel, och om de strukturer som styr flyktingarnas och invandrarnas eget sätt att se på sig själva som individer i samhället, förhållningssätt som troligen har grundlagts tidigt och innan de invandrat i Sverige, men där man inte kan hålla det för uteslutet, att förhållningssätten förstärks genom utestängningen och marginaliseringen i det svenska samhället.</p>
<h2>SNS demokratiråd</h2>
<p>Inom ramen för SNS demokratiråd har maktutredningens medborgarundersökning från 1987 upprepats tio år senare. Vad gäller skillnaderna mellan infödda och invandrare bekräftas den bild som framkom vid våra intervjuer 1991. Invandrarna har genomgående lägre värden än de infödda på medborgarskapets olika dimensioner: de har lägre ”administrativ kompetens”, de anser att de har mindre möjligheter att påverka, de tar färre initiativ att påverka, självtilltron är lägre, valdeltagandet är lägre, partiaktiviteten är lägre, kontakter, manifestationer och föreningsaktivitet är lägre. Särskilt stora skillnader noteras för partiaktivitet, kontakter och föreningsaktivitet. De infödda har i dessa avseenden medelvärden som ligger på 104-105 procent av medelvärdena i hela undersökningsgruppen, medan invandrarna har medelvärden kring 55-65 procent av totalmedelvärdet.</p>
<p>Demokratirådet konstaterar också att:</p>
<p>Utvecklingen över tid är nedslående. Klyftorna mellan invandrare och resten av befolkningen vidmakthålls eller vidgas.</p>
<h2>Utestängningen från föreningslivet</h2>
<p>Att de politiska partierna är ett särskilt bekymmersamt kapitel stämmer väl överens med de resultat vi kommit fram till genom en analys av levnadsnivåundersökningarnas uppgifter om föreningsengamang från 1992.</p>
<p>Vi jämförde sannolikheten att en utländsk medborgare eller en andragenerationsinvandrare skulle vara medlem i en förening med sannolikheten att en infödd svensk skulle vara föreningsmedlem. Vi fann då att föreningslivet skulle kunna indelas i tre grupper: à Föreningar där det var ganska hög sannolikhet att invandrare skulle vara medlemmar. Med ganska hög sannolikhet menade vi då att sannolikheten att en invandrare skulle vara medlem var 50 procent eller större än sannolikheten att en infödd skulle vara medlem. Till denna första grupp hörde en rad breda folkrörelser som t.ex. konsumentkooperationen, föräldraföreningar, fackliga organisationer, boendeföreningar och idrottsföreningar. Invandrare var visst underrepresenterade i dessa, men de var relativt lite underrepresenterade. à I den andra kategorin, som utgjorde motpolen till den första gruppen, var invandrare kraftigt underrepresenterade. Sannolikheten att en invandrare skulle vara medlem var mindre än 50 procent av sannolikheten att en svensk skulle vara medlem. Att vara född i Sverige, men av invandrade föräldrar var också ungefär lika illa, som att vara utländsk medborgare. Till denna kategori av föreningar hörde t.ex. ordenssällskap, hobbyföreningar, aktieägarföreningar, samfälligheter. Men även de politiska partierna kunde räknas till denna föreningslivets skamgrupp. à En tredje, mindre grupp av föreningar var de, som s.a.s. släpper in andra generationens invandrare, men inte utländska medborgare. Till denna grupp hörde bl.a. frireligiösa samfund, föreningar inom Svenska kyrkan och frivilliga försvarsorganisationer.</p>
<p>Man kan alltså konstatera, att i de stora folkrörelserna är de yttre hindren relativt låga för invandrarna, men att för andra delar av föreningslivet, inklusive de politiska partierna, är hindren höga, och det hjälper inte ens att vara född här i landet, om man har invandrarbakgrund.</p>
<p>Det här är förstås allvarligt ur demokratisk synvinkel, och detta gäller särskilt för de politiska partierna, eftersom de har en direkt och central roll i den svenska demokratimodellen. Något mindre allvarligt är det med avseende på de stora intresseorganisationerna, som också har en viktig funktion i vår demokratimodell, men vi ska inte glömma bort, att invandrare också är starkt underrepresenterade även i dessa. De stora folkrörelserna och intresseorganisationerna lyckas bättre bara i jämförelse med de delar av föreningslivet, innefattande de politiska partierna, där invandrare i praktiken är nästan uteslutna.</p>
<p>Sedan Robert Putnams bok om de regionala skillnaderna i Italien kom ut, har det varit populärt att tala om det sociala kapitalet. Det sociala kapitalet i samhället är en gynnsam mylla för den politiska demokratin, som tenderar att förtvina i brist på socialt kapital. Det sociala kapitalet i sin tur handlar i mycket om människornas förtroende och tilltro till varandra. Denna tilltro växer om man t.ex. i föreningslivet har vant sig vid att samtala, samarbeta och samverka. I Putnams bok används förekomsten av föreningar – oavsett vad det handlar om för slags föreningar – som tecken på förekomsten av det för demokratin nödvändiga sociala kapitalet.</p>
<p>Fågelskådarklubbar och sångkörer brukar ofta nämnas som exempel. Om man tror på teorin om det sociala kapitalet så som Robert Putnam har formulerat och tolkat den, blir ju varje utestängning från föreningslivet på sikt ett demokratiskt problem, och invandrare är i stor utsträckning utestängda från svenskt föreningsliv, även från de relativt välfungerande stora folkrörelserna och intresseorganisationerna. Särskilt uppseendeväckande är det väl, att det inte räcker med att vara född i Sverige, men av utländska föräldrar. Det tyder på att föreningslivets barriärer är högre och annorlunda än de barriärer som stänger ute en nykomling, som ännu inte kan hitta rätt i sitt nya samhälle.</p>
<h2>Invandrarnas eget föreningsliv</h2>
<p>Kanske kan invandrarnas eget föreningsliv vara en kompensation för utestängningen från det svenska föreningslivet. Invandrarverket kunde 1995/96 redovisa ett trettiotal riksorganisationer för olika invandrargrupper. Dessa representerade uppskattningsvis omkring 1 500 lokala föreningar. Organisationsgraden, dvs. den andel av de som tillhör de grupper som föreningarna avser att organisera som medlemmar, kunde uppskattas till ungefär 20 procent. Huvuddelen av invandrarna är alltså inte medlemmar i någon invandrarförening. När vi försökte uppskatta den rent kvantitativa utvecklingen sedan tidigt 1980-tal, när vi själva undersökt saken, framstod den som ganska stagnerande. Även om invandrarnas föreningsliv inte direkt framstod som utdöende, så var det heller inte en expanderande bransch.</p>
<p>Invandrarföreningarna fyller olika funktioner, men det dominerande mönstret är att de har en viktig uppgift som ”etniska institutioner” och som ”sociala klubbar”. Däremot är det mer sällsynt att föreningarna fungerar som politiska påtryckningsgrupper. I en annan undersökning, har vi visat, att de kan spela en sådan roll i den lokala politiken. Ideologiskt medvetna invandrarföreningar kan ha en avgörande betydelse för att frågor som är viktiga för invandrarna över huvud taget kommer med på beslutsarenorna, och de kan ha betydelse för vad som händer med frågor och krav, som på det sättet kommit på agendan. Men det är sällsynt att invandrarföreningar ger uttryck för en sådan politisk medvetenhet. Ofta nöjer man sig med rollen som kulturell och social institution i den egna etniska gruppen.</p>
<p>Organisationerna är för sin överlevnad starkt beroende av offentligt stöd. Man kan uppskatta att riksorganisationerna till 75 procent finansieras av det allmänna, och att lokalföreningarna ungefär till hälften bygger sin verksamhet på kommunala bidrag. Över tid finns det en tydlig tendens att det offentliga stödet minskar, och därmed också föreningarnas verksamhet i de olika invandrargrupperna. Man kan förstås också spekulera över huruvida oviljan eller oförmågan att agera som invandrarnas intresseföreträdare gentemot statsmakterna, myndigheterna och kommunerna hänger samman med det starka ekonomiska beroendet av samma statsmakter, myndigheter och kommuner.</p>
<p>Invandrarnas eget föreningsliv spelar alltså, som intresseföreträdare, en utomordentligt marginell roll. Funktionen som etniska institutioner är viktig, men även den är hotad. Det handlar om med nödvändighet små grupper som är rekryteringsbas. Flera av dessa är också marginella och resurssvaga. Den etniska identiteten, som är en viktig drivkraft att organisera sig, och som förstärks av föreningarnas verksamhet, är utsatt för det massiva assimilationstrycket från majoritetssamhället. Min slutsats är därför, att om inte invandrarnas föreningsliv kan försäkras offentligt och generöst stöd, så kommer det på sikt att dö ut. Detta blir då ett hot mot visionen om det mångkulturella samhälle, där flera kulturer överlever, utvecklas och samexisterar.</p>
<h2>Politisk representation</h2>
<p>När invandrare är underrepresenterade i de politiska partierna och i föreningslivet, när invandrarna i liten utsträckning använder sig av sin rösträtt och när invandrarnas egna organisationer nästan aldrig agerar som intresseföreträdare, är det väl inte förvånande, att invandrarna också är underrepresenterade i politiken. När man ser till de kommunala beslutsfattande församlingarna, fullmäktige i kommuner och landsting, visar det sig att utlandsfödda ändå är tämligen ofta förekommande. Födda utomlands tenderar i genomsnitt att ha ungefär hälften av den representation i fullmäktigeförsamlingarna, som de skulle ha haft om gruppen hade varit exakt proportionellt representerad.</p>
<p>Det är emellertid viktigt att samtidigt konstatera, att denna representation ser ganska olika ut för olika nationella grupper. Av alla valda kommunfullmäktige med utländsk bakgrund 1994 var 41 procent finländare. Nordborna utgjorde tillsammans 61 procent av alla valda fullmäktige, samtidigt som nordbor bara var 34 procent av den utlandsfödda befolkningen. Dessa siffror implicerar att representationen för icke-nordbor bara var omkring 30 procent av en strikt proportionell representation. Man kan nog med stor säkerhet slå fast att många flyktinggrupper i stort sett är helt orepresenterade.</p>
<p>När man jämför med några andra underrepresenterade grupper, så framstår invandrarna som en av de allra mest underrepresenterade. Vid en undersökning 1992 av alla kommunalt förtroendevalda, alltså inte bara fullmäktige, utan även nämnder och styrelser, var utlandsföddas representation bara 35 procent av den s.a.s. rättvisa representationen. Detta kan jämföras med kvinnor med 77 procent, personer äldre än 60 år med 57 procent, arbetare med 50 procent. Den enda grupp som var mer underrepresenterad än invandrare var unga – personer under 30 år – med bara 20 procent av sin proportionella representation.</p>
<p>Invandrarrepresentationen har över tiden förbättrats något, men förändringen ser olika ut i olika typer av kommuner. Det visar sig, att förändringarna i representativiteten sammanhänger med organisationsförändringarna i kommunerna. I de kommuner som genomfört radikala organisationsförändringar och infört marknadsliknande styrmedel, som t.ex. beställar-utförarmodellen, konkurrensupphandling och kundval, har invandrarrepresentationen försämrats, medan den i de övriga, mer traditionellt organiserade kommunerna faktiskt har ökat.</p>
<p>Representationsindex = (Andel av politikerna-Andel av befolkningen)/Andel av befolkningen</p>
<p>Motsvarande skillnader visar sig också för flera andra underrepresenterade grupper. Representativiteten för personer med manuella arbetaryrken har faktiskt förbättrats under perioden 1979-92, men ökningen är större i de traditionellt organiserade kommunerna än i ”marknadskommunerna”. Samma förhållande gäller för kvinnors representation. Representationen för de unga har försämrats i båda kommuntyperna, men mer i vad som här har kallats ”marknadskommunerna”. Det tycks alltså som om organisationsförändringarna har gått ut över särskilt de underrepresenterade grupper, som samtidigt är underordnade i samhället. Varför det blir på det sättet är inte helt klarlagt, men det kan eventuellt hänga ihop med att de radikala organisationsförändringarna har varit kopplade till kraftiga minskningar av antalet förtroendevalda, och när antalet platser som ska tillsättas minskar, så tenderar det att gå ut över de grupper som är svagast, och har de minsta politiska resurserna.</p>
<p>En invändning, som man ibland hör mot resonemanget om att olika grupper behöver ha sina representanter är, att det inte är så viktigt vilken grupp som politikerna tillhör. Det är viktigare vilka åsikter de företräder, eller kanske till och med vilken personlig kapacitet de har – att de är kunniga, kompetenta och erfarna. Mot detta har det invänts, att det är viktigt att olika grupper är företrädda därför att de kan föra in olika erfarenheter i beslutsprocessen. Därigenom blir olika grupper, t.ex. kvinnor, ungdomar och invandrare en resurs för den politiska processen. Ett annat skäl kan vara, att det faktiskt kan finnas intressemotsättningar mellan olika grupper i samhället, t.ex. mellan män och kvinnor eller mellan infödda och invandrare. Om en grupp inte har sina representanter i politiken, minskar deras möjligheter att överhuvud taget få med sina krav på agendan, och att om deras krav kommer med i diskussionen, att få dem tillgodosedda. Ett tredje argument handlar om rättvisa och legitimitet: Om man som väljare och medborgare ser, att beslutsfattarna har helt andra egenskaper än vad man själv har – om t.ex. alla beslutsfattare är män i femtioårsåldern med manschettyrken – så blir det svårt att acceptera systemets och beslutens legitimitet om man t.ex. är en ung invandrarkvinna med städjobb.</p>
<p>Det är ganska magert med empiriska undersökningar, som styrker dessa argument, eller för den delen som försvagar dem. Vid intervjuundersökningar med kommunalpolitiker, har det dock varit möjligt att se, att politiker med invandrarbakgrund oftare än de infödda anser sig företräda invandrares, flyktingars och etniska minoriteters intressen. Det är också vanligare, att de kontaktas av invandrare och deras organisationer, och kommer därigenom att fungera som en kanal för dessa, som annars skulle saknas. Det har också i olika undersökningar visat sig, att t.ex. kvinnliga politiker, och även politiker tillhörande andra grupper i samhället gör andra prioriteringar, och intar andra ståndpunkter än de som inte tillhör gruppen. Sammanfattningsvis tror jag att det faktiskt har betydelse för politiken om invandrare är representerade eller ej. Det mest betecknande i sammanhanget är kanske, att argumenten om att det är personlig förmåga och inte grupptillhörighet som räknas, vanligen brukar komma från personer som tillhör redan överrepresenterade, överordnade och överprivilegierade grupper.</p>
