<h1>Demograﬁns regionala utmaningar</h1>
<h2>Sverker Lindblad</h2>
<h2>Ulf Tynelius</h2>
<h2>Torbjörn Danell</h2>
<h2>Wolfgang Pichler</h2>
<h2>Christer Anderstig</h2>
<p>Bilaga 7 till Långtidsutredningen 2015</p>
<p>Stockholm 2015</p>
<h2>Förord</h2>
<p>Långtidsutredningen 2015 sammanställs vid Finansdepartementets Strukturenhet. I samband med utredningen genomförs ett antal specialstudier. Dessa publiceras som fristående bilagor till utredningen.</p>
<p>I denna bilaga till Långtidsutredningen analyseras de demografiska utmaningarna till 2040 ur regionalt och kommunalt perspektiv. Särskilt fokus ligger på kommunernas ekonomi och verksamhet samt på arbetskrafts- och kompetensförsörjning. Analysen bygger på en regional prognos baserad på de ekonomiska scenarier som presenteras i långtidsutredningens bilaga 1 och på SCB:s befolkningsprognos för landet.</p>
<p>Bilagan har utarbetats av en arbetsgrupp bestående av ämnesråd Sverker Lindblad, Näringsdepartemetet, Ulf Tynelius, Torbjörn Danell och Wolfgang Pichler, Myndigheten för tillväxtpolitiska utvärderingar och analyser samt Christer Anderstig, WSP Analys & Strategi.</p>
<p>Arbetet med bilagan har följts av en referensgrupp bestående av personer med stor kunskap i dessa frågor. Ansvaret för innehåll, slutsatser och förslag vilar dock helt på författarna. De resultat som framkommer i Långtidsutredningens bilagor behandlas i utredningens huvudbetänkande.</p>
<p>Stockholm i november 2015</p>
<p>Peter Frykblom</p>
<p>Departementsråd 1 Inledning 1</p>
<p>Demografiska förändringar upptar stor uppmärksamhet internationellt och i Sverige. Ett aktuellt exempel är att föregående regerings framtidskommission hade demografin som ett av fyra huvudteman. Forskare, internationella organisationer och myndigheter behandlar således ett brett spektrum av frågeställningar och mekanismer bakom befolkningsförändringar och strukturer. I industriländer har färre barn per vuxen lett till en åldrande befolkning där antalet äldre växer snabbare än befolkning i arbetsför ålder. Resultatet är en ökad belastning på välfärdssystemet och den försörjande delen av befolkningen. Frågor som ett tidigare inträde och senare utträde på arbetsmarknaden, ökad förvärvsgrad inom grupper med sämre anknytning till arbetsmarknaden och invandring diskuteras som möjligheter för att hantera arbetskraftsförsörjning och kommunal ekonomi.</p>
<p>Demografiska förändringar har en geografisk dimension som resulterar i att den arbetsföra befolkningen är mycket ojämnt fördelad. Detta kan beskrivas i globala befolkningsförändringar och migrationsströmmar, men lika väl i regionala eller lokala skillnader. En viktig process i detta sammanhang är omfördelningen av befolkningen från landsbygd till städer, vilket kan sammanfattas i begreppet urbanisering. I Sverige beskrivs denna process genom omflyttning av framför allt yngre personer till urbana områden. Ett underskott av unga i reproduktiv ålder medför även färre antal födda barn och en skev befolkningsstruktur i utsatta regioner.</p>
<p>Sverige har kommit långt i den demografiska förändringsprocessen internationellt sett med färre födda barn per förälder och en hög genomsnittsålder. Andelen äldre relativt befolkningen i arbetsför ålder är därför en av de högsta i världen. Samtidigt finns en stark koncentration av äldre till de mer perifert belägna delarna av landet, vilket just är ett resultat av urbaniseringen. En åldrande befolkning drabbar således olika delar av landet på olika sätt. Eftersom kommunal service till största delen finansieras genom skatter på förvärvsinkomster är arbetsmarknadens funktionssätt en fråga av stor betydelse för den kommunala ekonomin.</p>
<h2>1.1 Läsanvisning</h2>
<p>Denna bilaga till Långtidsutredningen beskriver och analyserar de demografiska utmaningarna till 2040 ur ett regionalt och kommunalt perspektiv. Framför allt studeras demografins effekter på kommunernas ekonomi och verksamhet, samt på arbetskrafts- och kompetensförsörjning. Analysen bygger på en regional prognos som utgår från basantaganden i bilaga 1 till Långtidsutredningen och SCB:s senaste befolkningsprognos för landet. I rapporten analyseras och diskuteras också olika handlingsalternativ och möjliga insatser för att möta de utmaningar som följer av den demografiska utvecklingen.</p>
<p>I detta kapitel beskrivs antaganden och förutsättningar för beräkningarna samt de regionala indelningar och grupperingar som används. Kapitel 2 ger en allmän överblick av den regionala utvecklingen till 2040 avseende befolkning, sysselsättning och ekonomi, varefter en särskild analys av de demografiska utmaningarna görs.</p>
<p>Kapitel 3 och 4 fokuserar på utveckling och förutsättningar för kommunernas ekonomi och verksamhet i ett framtidsperspektiv. I kapitel 3 analyseras prognosutfallets effekter på kommunernas ekonomi, inklusive det kommunalekonomiska utjämningssystemet. Kapitel 4 fokuserar på olika handlingsalternativ för kommunal verksamhet och organisation ur ett framtidsperspektiv.</p>
<p>I kapitel 5 och 6 analyseras arbetskrafts- och kompetensförsörjningsfrågor utifrån de regionala arbetsmarknadernas förväntade utveckling till 2040. I kapitel 5 studeras regionala obalanser i arbetskrafts- och kompetensförsörjningen, såväl totalt som för olika utbildningsgrupper, medan kapitel 6 fokuserar på strategier för att motverka framtida arbetskraftsbrister.</p>
<p>Kapitel 7 sammanfattar rapporten i sin helhet. Utifrån de viktigaste slutsatserna förs också resonemang om förslag och handlingsalternativ för hur man på statlig, regional och kommunal nivå kan hantera de framtida demografiska utmaningarna. Tanken är att detta kapitel ska kunna läsas relativt fristående från rapporten i övrigt, men ändå ge en god bild av de viktigaste slutsatserna och förslagen. Avslutningsvis förs här också en diskussion om alternativa framtidsscenarier som skulle kunna avvika från den prognosticerade framtidsbild som rapporten i övrigt beskriver.</p>
<p>I appendix 1 beskrivs mer utförligt modell, metod och grundantaganden vid framskrivningen av den regionala utvecklingen. I appendix 2 redovisas indelningen i funktionella analysregioner (FA-regioner) samt de kommungrupper som används i rapporten.</p>
<h2>1.2 Förutsättningar för beräkningar</h2>
<p>De regionala beräkningarna utförs med hjälp av det regionala analys- och prognossystemet rAps . Prognosverktyget rAps är uppbyggt kring olika moduler vilka sammanlänkar befolkning, arbetsmarknad, regional ekonomi, bostadsmarknad samt befolkningens flyttning och pendling mellan olika regioner. På basis av aktuell statistik, SCB:s befolkningsprognos samt antaganden från Långtidsutredningens scenariobilaga , skapas framskrivningar för sysselsättnings- och befolkningsutveckling på regional nivå. Scenariot för den regionala utvecklingen gör inte anspråk på att vara en prognos för den mest sannolika utvecklingen. Syftet är snarare att ge en konsekvensbeskrivning för Sveriges arbetsmarknadsregioner, vilken är konsistent med nationella demografiska prognoser och makroekonomiska bedömningar.</p>
<h2>1.2.1 Grundantaganden om demografi</h2>
<p>Den här rapportens grundantagande för den demografiska utvecklingen utgörs av SCB:s senaste nationella befolkningsprognos. SCB prognostiserar där att antalet födda barn fortsätter att öka (SCB 2014a). Det beror dels på den demografiska strukturen på invandringen som gör att det finns fler i barnafödande åldrar. Det beror även på att de stora kullarna födda runt 1990 kommer upp i barnafödande åldrar inom några år. Fruktsamhetstalet i Sverige på 1,91 är bland de högsta i Europa och förväntas öka de närmaste åren, för att sedan åter stabiliseras kring ett värde på 1,91.</p>
<p>I SCB:s framskrivning antas att dödligheten för kvinnor och män minskar på ungefär samma sätt som under de senaste decennierna, men att skillnaderna mellan könen konvergerar i högre åldrar. Den återstående livslängden vid 65 års ålder förväntas öka med 15 procent för män respektive 10 procent för kvinnor fram till 2040.</p>
<p>Migrationen har varit stor under de senaste åren och påverkas i hög utsträckning av enskilda konflikter och kriser i världen. Kortsiktigt påverkar exempelvis osäkerheten i Mellanöstern den nuvarande invandringens omfattning. Det är omöjligt att förutse situationen i ett längre tidsperspektiv. Därför antas invandringen vara mindre och närmare ett historiskt genomsnitt i framtiden. Invandring från länder med låg eller medelhög välfärds- och utvecklingsnivå enligt FN:s index (mätt som HDI ) förväntas öka något framöver, se figur 1.1.</p>
<h2>Bilaga 7 till LU15 Inledning</h2>
<p>Källa: SCB:s Befolkningsframskrivning 2014.</p>
<p>Utvecklingen av dessa grundläggande faktorer leder till SCB:s sammanlagda bedömning att Sveriges befolkning förväntas öka varje år fram till 2040. Befolkningen väntas till dess öka med över en miljon invånare till 11,1 miljoner.</p>
<p>Av den totala ökningen på över en miljon personer beräknas cirka 60 procent vara födda i Sverige. I åldersgruppen 16–74 år beräknas folkmängden öka med 575 000 personer, vilket motsvarar cirka 43 procent av den totala ökningen. Av ökningen inom åldersgruppen 16–74 år utgör personer födda i Sverige knappt 27 procent, medan personer födda i utomeuropeiska länder med låg eller medelhög välfärds- och utvecklingsnivå (HDI) utgör nästan 63 procent.</p>
<p>Källa: SCB:s Befolkningsprognos 2014 samt egna beräkningar.</p>
<h2>1.2.2 Grundantaganden om den ekonomiska utvecklingen</h2>
<p>Denna rapports grundantagande för den makroekonomiska utvecklingen utgår från Långtidsutredningens bilaga 1. Där ges ett basscenario som har skapats utifrån MIMER, en nyutvecklad långsiktsmodell vid Finansdepartementet, och EMEC vid Konjunkturinstitutet (Östblom & Berg 2006). De data/output som genereras i MIMER (arbetade timmar, och försörjningsbalansens komponenter dvs. BNP, privat konsumtion, offentlig konsumtion, investeringar och nettoexport) används i EMEC för beräkning av utvecklingen per bransch för produktivitet, arbetade timmar, förädlingsvärde och bruttoproduktion. Vidare beräknas hur export, import och produktion väntas utvecklas för olika produktgrupper (se appendix 1 för en detaljerad beskrivning av modell och metod). Några nyckeltal för basscenariot presenteras i tabell 1.2.</p>
<p>Källa: Almerud, Eisensee, Forsfält och Glans (2015)</p>
<p>I beräkningarna för basscenariot påverkas arbetsutbudets utveckling av att antalet arbetade timmar per vecka, i genomsnitt per åldersgrupp och kön, förändras över perioden. Den största förändringen är att personer i åldersgruppen över 65 år väntas arbeta fler timmar, genom att pensionsåldern 2040 väntas ha ökat till 68 år.</p>
<p>Befolkningens sammansättning med avseende på födelseland och utbildningsbakgrund beaktas inte explicit i de bakomliggande beräkningarna. Basscenariot i Långtidsutredningens bilaga 1 implicerar två olika tolkningar. En av dessa är att antalet arbetade timmar ökar såväl för inrikessom utrikes födda. En annan tolkning är att antalet arbetande timmar ökar för inrikes födda och är konstant för utrikes födda.</p>
<h2>1.3 Regionala indelningar och grupperingar</h2>
<p>I bilagan används län, kommuner och funktionella analysregioner (FA-regioner) som referenssystem för beskrivningar och analyser. FA-indelning, som motsvarar lokala arbetsmarknader utifrån pendlingsströmmar över kommungränser, tar även hänsyn till förväntade förändringar i pendlingsströmmar och är därmed stabil över tiden. Den tydliga kopplingen till den lokala arbetsmarknadens geografi gör indelningen särskilt lämpad för arbetsmarknadsrelaterade analyser över tiden.</p>
<p>Analyser med koppling till den offentliga ekonomin görs dock med fördel utifrån administrativa indelningar, dvs. utifrån faktiska kommungränser, inte minst för att visa på de utmaningar som den kommunala sektorn står inför.</p>
<p>Kommuner och inledningsvis även FA-regioner grupperas dessutom i olika regiongrupper för att på ett bättre sätt underlätta generella jämförelser. Grupperingen tillämpas av Tillväxtanalys utifrån kriterier utarbetade av Eurostat och OECD och bygger på skillnader i befolkningsstrukturer och tillgänglighet till större orter i olika delar av landet (Tillväxtanalys 2014a och 2011a).</p>
<h2>2 Den förväntade regionala utvecklingen i korthet</h2>
<h2>2.1 Utvecklingen av befolkning, sysselsättning och bruttoregionalprodukt</h2>
<h2>2.1.1 Befolkningsutveckling</h2>
<p>Sveriges befolkning antas öka med 1,4 miljoner personer till 2040. Utvecklingen i de 72 FA-regionerna förväntas följa ett mönster som innebär att de stora regionerna väntas bli större, medan de mindre väntas minska. Av de 23 FA-regioner som 2013 hade en befolkning större än 100 000 invånare beräknas befolkningen ha ökat fram till 2040 i alla regioner utom Blekinge. För FA-regioner med färre än 100 000 invånare beräknas befolkningen minska i 42 av 49 regioner.</p>
<p>I stort följer den framskrivna regionala bilden också ett historiskt mönster jämförbart med den regionala befolkningsutvecklingen under de senaste två decennierna. Framskrivningarna har därmed en koppling till historiska erfarenheter och trender. Det betyder dock inte att framskrivningen här är den enda möjligheten för regionernas utveckling.</p>
<h2>Den förväntade regionala utvecklingen i korthet Bilaga 7 till LU15</h2>
<p>Antal invånare (log)</p>
<p>Källa: SCB och rAps.</p>
<p>Sätter man utvecklingen i ett territoriellt sammanhang framkommer att den samlade befolkningstillväxten till stor del förväntas inträffa i storstadsregionerna. Av Sveriges beräknade tillväxt på 1,4 miljoner personer väntas 87 procent ske i storstadsregionerna. De övriga 13 procenten fördelas på FA-regioner som enligt den tidigare nämnda regiongrupperingen har nära till en ort med minst 50 000 invånare. Implicit antas således att större orter, framför allt storstäderna, behåller sin dragningskraft för befolkningen framöver. Det bör dock påpekas att ett antal större FA-regioner väntas få en relativt blygsam befolkningsökning framöver.</p>
<p>Uppdelat i regiongrupper redovisas den historiska och förväntade framtida befolkningsförändringen i figur 2.2. Storstadsregionerna kommer enligt denna beräkning att ha den genomsnittligt högsta tillväxttakten per år fram till 2040. Åtminstone till 2020 förväntas tillväxten uppgå till över 1 procent årligen. Regiongrupper nära större städer förväntas fortsätta att öka antalet invånare, om än i betydligt långsammare takt än i storstadsregionerna.</p>
<p>Mindre landsbygdsregioner och s.k. ”täta regioner avlägset belägna” har på senare tid visat en mer stabil, om än negativ, befolkningstillväxt. Detta gäller även för mycket avlägset belägna landsbygdsregioner. I samtliga regiongrupper som kännetecknas av avlägsenhet förväntas utvecklingen försämras, bl.a. på grund av att prognosen för invandring utgår från betydligt lägre nivåer efter 2020 jämfört med nuvarande period. Detta betyder också att utvecklingen i olika grupper av regioner antas ha likheter med perioden innan den senaste invandringsvågen.</p>
<p>Källa: rAps.</p>
<p>Skillnaden mellan olika regiongruppers befolkningstillväxt är stor. Resultatet visar en förväntat fortsatt omfördelning från mindre och perifera regioner till stora regioner. År 2040 förväntas 54 procent av Sveriges 11,1 miljoner invånare bo i storstadsregionerna, se tabell 2.1. Trots en sammanlagd tillväxt på 226 000 invånare minskar befolkningsandelen och därmed den relativa betydelsen även för regiongrupperna som klassas som nära större städer. Den positiva utvecklingen är helt enkelt för svag för att deras samlade andelar skulle kunna öka.</p>
<p>Källa: SCB och rAps.</p>
<p>För de tre regiontyper som betecknas som ”avlägsna” fortsätter befolkningen att minska också i absoluta tal. Deras sammanlagda befolkningsandel var drygt 14 procent 1990, knappt 12 procent 2013, och kommer enligt modellberäkningarna att vara knappt 10 procent 2040. I regiongruppen mycket avlägset belägna landsbygdsregioner, som omfattar de vidsträckta delarna av Norrlands inland, beräknas antalet invånare 2040 vara endast 55 000. Det är en framräknad förlust på två tredjedelar av befolkningen mellan 1990 och framskrivningens slutår 2040.</p>
<p>För en tredjedel av alla FA-regioner förväntas befolkningen öka under perioden och framför allt i Stockholms FA-region. Över hela perioden 1990–2040 visar även Umeås FA-region på en expansion relativt alla andra FA-regioner, men tillväxten under 2013–2040 beräknas bli något mer dämpad än för 1990–2013.</p>
<p>I figur 2.3 redovisas befolkningstillväxten för samtliga FAregioner i ett historiskt och ett framtidsperspektiv. Polariseringen mellan stora och mindre regioner har således också en territoriell dimension, såtillvida att de mindre FA-regionerna finns i de perifera och mer avlägset belägna delarna av landet. Stora delar av det norra inlandet och delar av sydöstra Sverige bedöms fortsatt få en befolkningsminskning.</p>
<p>Källa: SCB:, rAps.</p>
<h2>2.1.2 Sysselsättningsutveckling</h2>
<p>Den genomsnittliga årliga förändringen av antalet sysselsatta förväntas bli 0,53 procent under 2011–2040. Detta är nästan i nivå med befolkningstillväxten under samma period (0,54 procent), men lägre än den tidigare varit. Under perioden 1993–2011 låg sysselsättningstillväxten på 1 procent årligen.</p>
<p>Sett till FA-regionerna väntas sysselsättningen öka i 26 av totalt 72 regioner till 2040. Detta kan jämföras med att i 29 FA-regioner väntas positiv befolkningstillväxt under samma tidsperiod. Stora</p>
<p>FA-regioner har i genomsnitt en något bättre utveckling än mindre FA-regioner, men skillnaderna är stora bland de senare så att vissa ligger mycket väl i nivå med betydligt större regioner. Specifika regionala fördelar kan således upphäva vissa nackdelar utifrån regionens storlek.</p>
<p>Befolkningstillväxt är en viktig drivkraft för sysselsättningsutvecklingen i regioner eftersom många sysselsättningstillfällen generas utifrån befolkningens lokala efterfrågan. Övrig sysselsättning påverkas dock av exogen efterfrågan – här enligt antaganden för den nationella utvecklingen i olika branschgrupper. Det är dock storleken på befolkningen i arbetsför ålder som bestämmer antalet möjliga sysselsatta bosatta i en region.</p>
<p>Framskrivningen utgår från antaganden i Långtidsutredningens bilaga 1 om en nationell sysselsättningstillväxt lägre än det faktiska genomsnittet för de senaste två decennierna. Den svagare förväntade sysselsättningstillväxten innebär en negativ sysselsättningstillväxt i grupper av mindre och avlägset belägna regioner. Det är i princip enbart i storstadsregionerna som det förutsägs en tydlig sysselsättningstillväxt, men även i dessa regioner förväntas tillväxttakten avta till 2040. Storstädernas relativa betydelse för svensk sysselsättning kommer emellertid inte att minska. Enligt framskrivningen väntas 90 procent av sysselsättningstillväxten ske i storstadsregionerna där utbudet av arbetskraft ökar mest.</p>
<p>Källa: rAps, SCB.</p>
<p>Avlägset belägna regioner förväntas sammanlagt få ett minskande antal sysselsatta till 2040. Enligt framskrivningen väntas 9,2 procent av antalet sysselsatta finnas i avlägset belägna FA-regioner. Det kan jämföras med den framskrivna befolkningsandelen för dessa regioner, vilken uppgår till 9,7 procent totalt.</p>
<p>Arbetsmarknadens totala efterfrågan (uttryckt i antal sysselsatta) väntas enligt framskrivningen till 2040 bli 5,25 miljoner personer. Om FA-regioner används som approximation för lokala arbetsmarknader kommer Stockholmsregionen omfatta 1,7 miljoner, Malmö 607 000 och Göteborg 628 000 sysselsatta. Storleksskillnaderna mellan dessa tre FA-regioner förväntas öka till framför allt Stockholmregionens fördel.</p>
<h2>2.1.3 Ekonomisk utveckling – bruttoregionalprodukt (BRP)</h2>
<p>För landet som helhet beräknas BRP-tillväxten för 2011–2040 bli något lägre jämfört med 1993–2011. Den totala tillväxten för Sverige beräknas ligga på 2,1 procent per år fram till 2040, vilket kan jämföras med i genomsnitt 2,3 procent per år för 1993–2011.</p>
<p>Den regionala utvecklingen följer basscenariot i Långtidsutredningens bilaga 1 för nationell produktivitetstillväxt och exogen efterfrågan per bransch som redovisas i appendix 1. Modellberäkningarna av regionernas framtida ekonomiska utveckling påverkas således av dessa skattningar och av branschens relativa storlek i respektive region. Resultaten av beräkningarna visar på en lägre BRP-tillväxt för FA-regioner i genomsnitt, men med fortsatt stor variation mellan olika regioner.</p>
<p>Eftersom BRP-tillväxten beräknas som utfallet av produktivitet per bransch och antal sysselsatta framkommer en generellt sett lägre produktivitetstillväxt för tjänsteproduktion än för tillverkning. För vissa FA-regioner beräknas BRP öka betydligt långsammare än tidigare. Det gäller exempelvis FA-regionerna Gällivare och Kiruna. Sannolikt förklaras resultatet i huvudsak av att BRP-utvecklingen för dessa kommuner har överskattats under 1993–2011.   En lägre tillväxttakt förväntas också för FA-regionerna Örebro, Borås, Gotland, men även för Göteborgs- och Stockholmsregionen. Många mindre FA-regioner som Arvidsjaur och Härjedalen men även större som Luleå, Västerås eller Malmö kommer enligt modellen få en högre BRP-tillväxt framöver eftersom regionerna har branscher med en förväntad gynnsam utveckling enligt basscenariot för den nationella utvecklingen. Trots relativa försämringar i tillväxttakten kommer storstadsregionerna enligt modellen stå för inte mindre än 70 procent av Sveriges tillväxt, vilket är 3 procentenheter mer än under 1993–2011. Sammantaget bedöms att koncentrationstendenserna i ekonomin fortsätter framöver. År 2040 väntas storstadsregionerna stå för nästan två tredjedelar av Sveriges totala BNP. De övriga regionerna kommer således ha en allt mindre betydelse för Sveriges ekonomi.</p>
<p>Källa: SCB, rAps</p>
<p>BRP per sysselsatt kan tolkas som ett enkelt mått på den regionala produktiviteten. Totalt för landet beräknas BRP per sysselsatt öka i samma takt under båda perioderna; 1,6 procent per år. Bakom det nationella genomsnittet döljer sig emellertid stora regionala skillnader. Regioner med till synes likartade geografiska förutsättningar enligt regiongrupperingen kan i modellberäkningarna få tämligen motsatta resultat. En förklaring är att regionerna kan ha mycket olika branschstruktur, vilket inverkar på de olika regionernas förväntade ekonomiska utveckling.</p>
<p>Knappt 90 procent av FA-regionerna ligger inom ett intervall på 1,0 till 1,8 procent årlig tillväxt, men som illustreras i figur 2.4 förväntas skillnaderna mellan södra och norra Sverige finnas kvar och förstärkas till 2040.</p>
<p>Källa: SCB, rAps.</p>
<h2>2.2 Den demografiska utmaningen – en regional utmaning</h2>
<p>Antalet äldre ökar. I den senaste befolkningsframskrivningen från SCB beräknas att åldersgruppen 65 år och äldre ökar med 773 000 personer under 2013–2040. Detta kan jämföras med en total befolkningstillväxt på 1 448 000 personer för samma period. Över hälften av den förväntade befolkningstillväxten väntas således ske i den åldersgrupp som med dagens mått mätt räknas till pensionsåldern.</p>
<p>Sådana förändringar har naturligtvis också regionala implikationer. Antalet äldre förväntas öka i 80 procent av FA-regionerna under de kommande 27 åren. Ett antal FA-regioner går således mot strömmen och väntas få minskat antal äldre. En sådan utveckling ser vi framförallt i avlägset belägna landsbygdsregioner. Av 31 FAregioner i denna regiongrupp beräknas 13 få en sådan utveckling. Förändringen av antalet äldre ökar också jämfört med tidigare. I 51 av 72 FA-regioner förväntas ökningen gå snabbare under den kommande perioden. Detta bör dock ses mot bakgrund av en generell befolkningsminskning i dessa regioner med resultatet att andelen äldre av befolkningen i förvärvsåldern ändå väntas öka i samtliga regioner.</p>
<p>Anm:. Avser antal personer 65 år eller äldre.</p>
<p>Källa: SCB, rAps.</p>
<p>Ett ökat antal äldre ställer krav på olika samhällsfunktioner och institutioner, inte minst på lokalt och regionalt plan. Fler äldre medför i regel också av naturliga skäl högre kostnader för samhällstjänster riktade mot äldre. Att det finns fler äldre är dock knappast ett problem i sig utan en del av villkoren för framtida anpassningar. Om det finns ett generellt problem är det snarare kopplat till antalet personer i arbetsför ålder, som förenklat uttryckt borde skapa de nödvändiga inkomster som ska omfördelas till befolkningsgrupper utan inkomster.</p>
<p>Den försörjande befolkningsgruppen avgränsas här till åldersgruppen 20–64 år. Relativt utvecklingen i gruppen äldre väntas åldersgruppen 20–64 år få en lägre tillväxt. Den genomsnittliga årliga befolkningstillväxten förväntas ligga på 0,25 procent i den åldersgruppen, vilket kan jämföras med en dubbelt så hög befolkningstillväxt totalt till 2040. Skillnaderna i den relativa utvecklingen leder således till ett större demografiskt gap mellan gruppen försörjare och gruppen försörjda, som även inkluderar åldersgruppen 0–19 år.</p>
<p>Det finns flera sätt att beskriva gapet mellan försörjda och försörjande delar av befolkningen. En möjlig definition sätter totalbefolkningen i relation till befolkningen i åldersgruppen 20–64 år. Måttet kallas (demografisk) försörjningskvot. År 2013 hade Sverige en kvot på 1,73, vilket kan tolkas som att varje person i åldern 20–64 år försörjer sig själv och ytterligare 0,73 personer i åldersgrupperna 0–19 år och 65 år och äldre. Fram till 2040 förväntas det demografiska trycket öka så att Sveriges försörjningskvot stiger till 1,86. Kvotens konstruktion innebär att en förbättring inträffar när antalet personer i förvärvsåldern ökar relativt de övriga åldersgrupperna.</p>
<p>Av 72 FA-regioner hade 68 en försörjningskvot högre än riksgenomsnittet 2013. Under genomsnittet låg enbart storstadsregionerna och FA-region Umeå. Samma geografiska mönster framkommer också i modellberäkningen för 2040, se figur 2.7.</p>
<p>Anm.: Försörjningskvot definieras som totalbefolkning/befolkning 20–64 år.</p>
<p>Källa: SCB, rAps.</p>
<p>I figur 2.7 visas den förväntade förändringen i ett detaljerat regionalt perspektiv. Den generella ökningen av försörjningskvoten väntas slå särskilt hårt mot de perifera delarna av landet. Många mindre FA-regioner i Norrlands inland och sydöstra Sverige kommer enligt modellberäkningarna i ett läge där en person i förvärvsålder förväntas försörja en person i övriga åldersgrupper (motsvaras av en försörjningskvot lika med 2). Ett sådant läge kunde fortfarande betraktas som sällsynt 2013.</p>
<p>Försörjningskvoten bestäms av antalet äldre och yngre samt av åldersgruppen i förvärvsåldern. I figur 2.8 redovisas den förväntade förändringen för respektive åldersgrupp. Befolkningen i åldersgruppen 0–19 år väntas öka med nästan 300 000 personer till 2040. Som framkommer i figur 2.8 är ökningen i denna åldersgrupp koncentrerad till knappt 40 procent av regionerna. I de övriga regionerna förväntas antalet ungdomar minska. Detta ”lindrar bördan” för den försörjande befolkningen i dessa regioner.</p>
<p>De flesta regioner förväntas ha ett större antal äldre i framtiden. Anmärkningsvärt är att antalet äldre kan komma att minska i vissa avlägset belägna FA-regioner, vilket är en konsekvens av tidigare befolkningsminskningar i åldrarna 20–64 år. Huvudtrenden är dock en fortsatt ökning av andelen äldre även i denna grupp av regioner.</p>
<p>I 60 av FA-regionerna minskar antalet personer i åldersgruppen 20–64 år. Färre personer i förvärvsåldern borde medföra minskande inkomster och ett ökat försörjningsgap. I knappt 60 procent av FA-regionerna är tillbakagången av personer i förvärvsåldern till och med större än ökningen för de äldre. Bakom en utveckling mot en åldrande befolkning finns således en komplex bild av ofta förstärkande förändringsfaktorer.</p>
<p>Källa: SCB, rAps.</p>
<p>Efter en period med måttligt ökande eller till och med minskande försörjningskvoter i många regioner förväntas situationen förvärras till 2040, särskilt i avlägset belägna landsbygdsregioner. Modellberäkningarna indikerar att en ökad andel äldre kommer att bestämma försörjningskvoten i samtliga regiontyper, med undantag för storstadsregionerna (se tabell 2.4). I avlägset belägna landsbygdsregioner väntas äldre stå för över 60 procent av den beräknade demografiska belastningen, medan den yngre befolkningen bidrar med knappt 40 procent. Det bör noteras att ökade försörjningskvoter även är ett resultat av en minskning av antalet personer i förvärvsåldern i många regioner.</p>
<p>Källa: SCB, rAps.</p>
<h2>2.2.1 Tilltagande demografiska obalanser</h2>
<p>Sedan första hälften av 1990-talet har gruppen avlägsna och mycket avlägsna landsbygdskommuner haft årliga befolkningsminskningar. Storstäderna har i stället haft årliga befolkningsökningar som varit relativt stabila 1991–2013. Denna trend förväntas fortsätta till 2040, dock i en lugnare förändringstakt. För landsbygdsregionerna förväntas befolkningsminskningarna fortsätta men även här i lägre takt än tidigare.</p>
<p>De demografiska utmaningarna har ett flertal olika ”ansikten”. Å ena sidan ser det ut som att de kommande åren fram till 2040 ger relativa stabila befolkningsförändringar i de olika regiongrupperna. Som nämndes ovan verkar storleken på de årliga befolkningsförändringarna avta och gå in i en lugnare (dock fortfarande negativ) fas för de flesta regiongrupper, från storstad till mer avlägsna landsbygdskommuner.</p>
<p>Å andra sidan verkar konsekvenserna bli mer dramatiska framöver. Framskrivningarna tyder på tilltagande regionala demografiska obalanser och polarisering mellan stora och små (avlägset belägna) kommuner. Framskrivningarna indikerar även relativt dramatiska regionala skillnader i hur olika åldersgrupper har utvecklats och förväntas utvecklas till 2040.</p>
<p>De allt mer tilltagande regionala demografiska obalanserna kan illustreras av utvecklingen av antalet yngre, i detta fall personer i åldern 0–19 år. Figur 2.9 visar att åldersgruppen i stort sett har halverats för regiongrupperna avlägsna och mycket avlägsna landsbygdskommuner.</p>
<p>Antalet yngre har minskat från drygt 200 000 till drygt 130 000 under 1975–2013. Minskningen har varit kraftfull, särskilt under 1990–2012. Som framgår av figur 2.9 förväntas utvecklingen övergå i en något lugnare fas fram till 2040, dvs. minskningstakten förväntas dämpas för kommande år.</p>
<p>Som jämförelse kan nämnas att storstäderna haft den motsatta utvecklingen avseende befolkningsförändringar för personer i yngre åldrar (0–19 år). Antalet yngre har här ökat med drygt 130 000 personer under 1975–2013. På så sätt kan utvecklingen i de olika regiongrupperna ses som varandras spegelbilder.</p>
<p>Ett liknande mönster framkommer för utvecklingen av antalet invånare i arbetsför ålder (20–64 år). Denna åldersgrupp har minskat med cirka 50 000 invånare för avlägsna och mycket avlägsna landsbygdskommuner, medan samma åldersgrupp ökat med cirka 450 000 personer i storstäderna. I grova drag förväntas denna trend fortsätta till 2040.</p>
<p>Vad gäller utvecklingen av antalet äldre förväntas nästan alla FA-regioner få en större andel äldre (65 år eller äldre) till 2040. En intressant iakttagelse är att antalet äldre inte fortsätter att öka i vissa områden, utan snarare förväntas minska i vissa FA-regioner och kommuner. I 46 kommuner har antalet äldre minskat 1991– 2013. Prognosen pekar på att antalet äldre kommer att minska i 29 kommuner under 2013–2040.   Dessa kommuner utgörs företrädesvis av avlägsna eller mycket avlägsna landsbygdskommuner.</p>
<h2>2.2.2 Urbanisering och flyttningar</h2>
<p>Som redovisats ovan förväntas urbaniseringen fortsätta till 2040. Den tidigare utvecklingen har i grova drag kunnat förklaras av en hög invandring samt en stark omflyttning från landsbygdsområden till storstäder. Prognosen tyder på att utflyttningspotentialen minskar, dvs. utflyttningarna från landsbygdskommunerna förväntas mattas av under kommande år. Färre personer i åldrarna 20– 30 år innebär helt enkelt mindre underlag för flyttning.</p>
<p>Källa: SCB samt egna beräkningar.</p>
<p>Under perioden som visas i figur 2.10 var utflyttningarna stora i slutet av 1960-talet, då närmare 40 000 personer per år flyttade från dessa kommunkategorier. Utflyttningarna dämpades därefter fram till 1983 då cirka 20 000 invånare varje år flyttade från landsbygd till städer. Från 1983 fram till 2013 har utflyttningarna åter ökat, med vissa fluktuationer mellan åren. Prognosen till 2040 pekar dock på att utflyttningarna åter kommer att dämpas och övergå i en lugnare takt. Detta hänger ihop med den minskning av antalet yngre personer som förväntas finnas i dessa områden. Även om flyttbenägenheten kvarstår som i dag, innebär det att det finns färre personer ”att ta av”. Befolkningsunderlaget i absolut bemärkelse har helt enkelt försvagats.</p>
<h2>2.3 En åldrande befolkning i ett bredare sammanhang</h2>
<p>Händelseförloppen som beskrivits ovan innebär att det finns en betydande regional obalans mellan försörjande och försörjda befolkningsgrupper. Skillnaden i försörjningskvoten mellan storstadsregioner och avlägsna landsbygdsregioner var ungefär 0,17 år 1991, steg till 0,21 år 2013 och förväntas öka ytterligare till 0,35 år 2040. Detta kan jämföras med utvecklingen för landet som helhet, där försörjningskvoten varit oförändrad mellan 1991–2011 och väntas uppvisa en måttlig ökning på 0,13 under 2013–2040. Ett regionalt perspektiv borde därför vara en given utgångspunkt för en diskussion på olika beslutsnivåer och inom olika samhällssektorer. Tabell 2.5 visar utvecklingen av försörjningskvoten fördelat per regiongrupper.</p>
<h2>Den förväntade regionala utvecklingen i korthet Bilaga 7 till LU15</h2>
<p>Källa: rAps.</p>
<p>I figur 2.11 visas utvecklingen av den nationella försörjningskvoten i ett ännu längre tidsperspektiv, vilket tydliggör att den kommande kvotförändringen är mycket större än tidigare. Samtidigt kan det slås fast att den kommande ökningen sker efter en längre period med sjunkande värden för försörjningskvoten, dvs. minskad försörjningsbörda för den arbetsföra befolkningen. Under i stort sett hela perioden från början av 1980-talet till kring 2005 har den nationella försörjningskvoten minskat. Med lägre försörjningskvot är det generellt sett enklare att hanterare de demografiska utmaningar som en åldrande befolkning innebär. Sjunkande försörjningskvoter innebär alltid en mindre försörjningsbörda och därmed ett ökat konsumtionsutrymme. I ett sådant läge är det också enklare att bygga ut välfärdssystemet eller investera i infrastruktur och högre utbildning m.m. (Lindh 2008). Det är heller inte osannolikt att den gynnsamma demografiska utvecklingen under denna period delvis bidragit till Sveriges ekonomiska framgångar på senare tid. Detta är dock inte empiriskt klarlagt eftersom det gjorts få internationella undersökningar på området.</p>
<p>Källa: SCB, rAps.</p>
<p>Såväl efterfrågan på arbetskraft som arbetsfördelningen mellan olika branscher och länder förändras ständigt. Globaliseringen medför ökad regional konkurrens, minskar platsbundenheten och ökar trycket på regioner att utnyttja sina skalfördelar. Samtidigt kan det sägas ha blivit svårare att förutsäga utvecklingen när förändringar sker snabbare. Detta sätter ytterligare press på vår förmåga att hantera och utnyttja nya förutsättningar.</p>
<p>En åldrande befolkning är en utmaning som många länder brottas med. I många högindustrialiserade länder har den demografiska utvecklingen nått ett läge där födelsetalen understiger dödstalen med följden att ländernas invånare i genomsnitt blir äldre och i vissa fall färre.</p>
<p>Inom EU förväntas befolkningen minska i 13 medlemsländer, resulterande i en total minskning med knappt 17 miljoner personer under perioden 2013–2040. Detta uppvägs genom en positiv utveckling i de resterande 15 EU-länderna vilka uppvisar befolkningsökningar, med en total ökning på 33 miljoner personer. Men i ett ännu längre tidsperspektiv bedömer Eurostat en negativ befolkningstillväxt i majoriteten av EU-länderna och för EU totalt.</p>
<p>Som framgår av figur 2.13 är Sveriges nuvarande försörjningskvot på 1,72 en av de högsta bland EU-länderna, dvs. svenskar har en relativt stor försörjningsbörda jämfört med övriga europeiska länder. Enbart Frankrike redovisade 2013 en något högre kvot. Fram till 2040 beräknas dock kvoten öka i samtliga 28 EU-länder och bedöms landa på i genomsnitt 1,87. För Litauen, Frankrike, Tyskland och Nederländerna beräknas försörjningskvoten ligga klart över detta värde. Enligt dessa framskrivningar kommer Sverige att inta en position under EU-genomsnittet i framtiden. Detta beror på att Sveriges relativa förändring av försörjningskvoten på 7,8 procent till 2040 väntas vara mycket lägre än i nästan alla andra EU-medlemsländer. En lägre förändringstakt kan mycket väl vara en fördel gentemot andra länder eftersom det kan innebära mindre påfrestningar och anpassningsbehov på samhällssystemet i stort. En baksida av den generella utvecklingen mot ökande försörjningskvoter är att den internationella konkurrensen om arbetskraften kommer att bli större.</p>
<p>Anm.: Staplarna är sorterade efter storlek på förväntad förändring 2013–2040.</p>
<p>Källa: Eurostat, huvudscenario, befolkningsprognos 2013.</p>
<h2>3 Kommunal ekonomi</h2>
<p>En stor andel av de välfärdstjänster som riktar sig till medborgarna sköts av kommunerna. Det gör också att den kommunala verksamheten tar betydande ekonomiska medel i anspråk; de kommunala utgifterna (för primärkommuner och landsting) motsvarade 2013 cirka 24 procent av BNP. Hur den framtida finansieringen kan lösas för den kommunala verksamheten får därför stor betydelse för vilka förutsättningar som finns för att kunna tillhandahålla välfärdstjänster i hela landet.</p>
<p>Det här kapitlet granskar hur befolkningsprognosen väntas påverka kommunernas ekonomiska förutsättningar 2040. Syftet är att få en bild av vad de demografiska förändringarna innebär i ökade belastningar för den kommunala ekonomin. Framskrivningen baseras på vad som är möjligt att beräkna i rAps. Den redovisade ekonomiska framskrivningen är med andra ord en konsekvens av vad rAps-modellen ger utifrån redovisade antaganden.</p>
<p>Med tanke på det långa tidsperspektivet fram till 2040, finns i det här fallet ingen anledning att försöka ge en totalbild över kostnads- och intäktsutvecklingen för alla kommuner. För det första bedöms det inte vara möjligt att studera alla detaljer i kommunernas intäkter och utgifter. För det andra kan vi utgå från att oförutsedda omvärldshändelser kommer att påverka den kommunalekonomiska utvecklingen. Dessutom får det antas att utvecklingen av kommunernas ekonomi löpande kommer att följas och vid behov justeras inom exempelvis det kommunalekonomiska utjämningssystemet för att lindra en oönskad utveckling.</p>
<p>Utvecklingen av kommunernas kostnader är en indikator som säger något om de framtida utmaningarna. För att få en uppfattning om pressen på kommunerna kommer att öka presenteras i detta kapitel framskrivningar av kommunernas nettokostnader till 2040. Framskrivningarna i detta kapitel visar att nettokostnaderna per invånare ökar mer i glesbygdskommuner och mindre kommuner, än för större kommuner.</p>
<p>Även utvecklingen av intäktssidan är viktig att granska. Kommunernas skattesatser säger en del om kommunernas utgångsläge och möjligheter att hantera framtida ökade ekonomiska påkänningar. Storstäderna och större kommuner har generellt lägre skattesatser än små glesbygdskommuner, vilket säger en del om de olika kommunernas utsatthet och handlingsutrymme för att möta framtida utmaningar. Framskrivningarna visar att skattekraften ökar mest för storstadskommuner men utvecklas svagare för avlägsna landsbygdskommuner.</p>
<p>Kapitlet inleds med framskrivningar av kommunala kostnader där framskrivningar presenteras av hur kommunala nettokostnader väntas utvecklas till 2040. Därefter följer en framskrivning av kommunala intäkter. Dessa presenteras genom framskrivningar av den egna skattekraften samt intäkter och avdrag inom inkomstutjämningen. Kapitlet innehåller även framskrivningar av tillägg och avdrag inom kostnadsutjämningen. Avslutningsvis presenteras resultatet före extraordinära poster per kommungrupp och län. Kapitlet avslutas med kommentarer till beräkningarna.</p>
<h2>3.1 Sambandet mellan demografiska förändringar och kommunal ekonomi</h2>
<p>Analysen utgår från att det finns ett samband mellan kommunernas ekonomiska utveckling och demografiska förändringar. Det vi behöver klargöra inledningsvis är hur detta samband kan se ut, dels för att kunna ta fram lämpliga mått för att följa utvecklingen och analysera konsekvenserna av detta, dels för att få en bättre förståelse för hur den demografiska utvecklingen påverkar kommunernas ekonomi och hur stora utmaningarna kommer att vara för kommunerna.</p>
<p>I en relativt nyutkommen studie har Fjertorp (2013) undersökt sambanden mellan demografiska förändringar och kommuners ekonomi. Resultaten från studien visar följande: – Ju starkare befolkningsutvecklingen är (befolkningsökning), desto lägre är kostnadsnivåerna per invånare. Andelen fasta kostnader tenderar dock att kvarstå vid befolkningsminskningar och påverkar på så sätt stordriftsfördelarna negativt. Kostnaderna per invånare ökar därmed i kommuner med negativ befolkningsutveckling. – Ju starkare befolkningsutvecklingen är, desto lägre är kravet på höjda intäktsnivåer. De totala intäkterna påverkas av skatteintäkter och verksamhetsintäkter som i sin tur är beroende av skattekraften och skattesatsen. Kommuner med minskande befolkning kan inte göra så mycket åt skattekraften utan kan endast påverka skattesatsen för att öka intäkterna. Skattesatsen kommer därmed att höjas för att kompensera för förändrade kostnader. När det gäller verksamhetsintäkterna kommer de att utvecklas i samma takt som verksamhetskostnaderna, dvs. utgifterna som måste tas ut speglar kostnadsutvecklingen för verksamheterna. Minskad folkmängd och sämre stordriftsfördelar leder till ökade kostnader för t.ex. barn- och äldreomsorg som måste täckas genom högre intäkter, t.ex. genom högre avgifter.</p>
<p>Detta innebär att kommuner med positiv befolkningsutveckling har ett ökat behov av investeringar som behöver finansieras, vilket leder till ökad skuldsättning. I kommuner med negativ befolkningsutveckling ökar kostnadsnivåerna per invånare, vilket leder till att intäkterna får svårare att täcka ökade kostnader per invånare. Detta tvingar fram höjda avgiftsnivåer och skattesatser. Investeringsnivån förblir dock låg i kommunen och därmed förblir skuldsättningen också mer stabil. Resultaten från studien pekar på att befolkningsutvecklingen förklarar en betydande del av skillnaderna i kommunernas ekonomi (Fjertorp 2013). Den stora skillnaden, utifrån demografiska mått, mellan kommuner med god respektive mindre god ekonomi är följande: Kommuner med minskande folkmängd har relativt sett höga kostnader per invånare medan kommuner med ökande folkmängd har relativt sett höga investeringsnivåer per invånare. Det innebär att de demografiska förändringarna i sig skapar relativt stora obalanser och merkostnader som det kommunalekonomiska utjämningssystemet hanterar och fördelar mellan landets kommuner.</p>
<p>Även andra studier menar att befolkningsförändringar medför ekonomiska effekter för kommuner. I en litteraturöversikt konstaterar Christoffersen och Larsen (2007) att kommunernas kostnader per invånare generellt kan förväntas minska vid befolkningstillväxt eftersom fler invånare då delar på fasta kostnader. Detta är i linje med en tidigare tysk studie på området, där det konstateras att en ekonomisk effekt förknippad med befolkningsminskningar är att fasta kostnader tenderar att kvarstå, vilket leder till ökade kostnader per invånare (Mäding 2004).</p>
<p>Utjämningssystemet kan lindra och bidra till att fler kommuner kan klara av de merkostnader som uppkommer. En fråga man kan ställa sig är om utjämningssystemet bidrar till att upprätthålla ohållbara strukturer allt för länge? Dvs. genom att ge ekonomiska förutsättningar för mycket små kommuner att fortsätta att verka, trots att de börjat passera gränsen för vad som är försvarbart ur ett verksamhetsmässigt och funktionellt perspektiv. Möjligtvis finns enligt detta perspektiv en risk för att utjämningsystemet kommer att legitimera och göra det möjligt för obalanser att fortgå under allt för lång tid. En alltför stark koncentration i de demografiska förändringarna skapar regionala obalanser som kan bli svårare att hantera ju längre de pågår. Det bidrar till obalanserade kostnads- och investeringsnivåer i landets kommuner. Som nämndes ovan är ett tydligt resursproblem att fasta kostnader till stor del kvarstår vid en minskad folkmängd. Ett annat potentiellt problem är att befolkningsminskningar sätter press på politikerna att bedriva en resurskrävande politik för att försöka attrahera och konkurrera om arbetskraften.</p>
<p>Det tycks alltså finnas ett starkt samband mellan befolkningsutvecklingen och kostnadsutvecklingen i kommunerna. Det finns ett flertal olika typer av kostnadsvariabler som påverkas negativt i samband med befolkningsminskningar. Exempelvis tenderar kostnader för grundskola (mätt i kronor per elev) och äldreomsorg (personalkostnad per brukare) att bli högre i samband med befolkningsminskningar. Även nettokostnader för vatten och avlopp, kommunikationer, samt näringsliv och bostäder förefaller till viss del påverkas negativt av befolkningsminskningar (Fjertorp 2013).</p>
<p>Vi kan även på intäktssidan se att skattesatsen har ett tydligt samband med befolkningsutvecklingen. Kommuner med negativ befolkningsutveckling har generellt lägre skattekraft och högre skattesats, medan det motsatta gäller för kommuner med befolkningstillväxt. Ett intuitivt resultat är att de genomsnittliga verksamhetsintäkterna blir mindre vid befolkningstillväxt, på grund av att den genomsnittliga avgiften per invånare kan hållas lägre i växande kommuner. Det innebär att positiva befolkningsförändringar bidrar till att hålla nere utgifter per invånare och skattesatser. Ökade skattesatser och avgifter är ett tecken på att intäkterna inte räcker för att täcka kommunernas kostnadsutveckling. För kommunerna gäller det att få balans mellan kostnader och intäkter, dvs. har man en låg kostnadsnivå är det lättare att även hålla intäktssidan lägre, exempelvis genom lägre skattesats. På samma sätt är det också lättare att hålla en lägre skattesats om skattekraften är relativt hög i kommunen.</p>
<p>Resursproblemtiken blir tydlig genom att de befolkningssvaga kommunerna får svårare att frigöra resurser för investeringar och utveckling.</p>
<h2>3.2 Intäkts- och kostnadsposter i kommunal verksamhet</h2>
<p>För att få en övergripande bild av kommunala intäkter och kostnader kan resultaträkningen i räkenskapssammandraget användas.</p>
<h2>Kommunal ekonomi Bilaga 7 till LU15</h2>
<p>Källa: SCB:s Räkenskapssammandrag för kommuner.</p>
<p>I tabell 3.1, som avser en summering av samtliga kommuners resultaträkningar 2013, framgår de aggregerade intäkterna och kostnaderna för den kommunala verksamheten. Kommunernas nettokostnader uppgick under året till cirka 443 miljarder kronor. Dessa avser kostnader för den kommunala verksamheten såsom grundskola, äldreomsorg och politisk verksamhet, minus verksamhetsintäkter i form av kommunala avgifter och taxor samt specialdestinerade statsbidrag.</p>
<p>De kommunala intäkterna utgörs i huvudsak av skatteintäkter, dvs. intäkter från kommunalskatten. Som framgår av tabellen utgör också intäkter via generella bidrag och utjämningssystemet en stor post; för 2013 knappt 77 miljarder kronor. Till det har kommunerna finansiella intäkter och kostnader.</p>
<p>Skillnaden mellan verksamhetens nettokostnad och erhållna intäkter plus finansnetto utgör resultat före extraordinära poster. I detta sammanhang bedömer vi det som relevant att göra skattningar på hur det måttet, dvs. resultat före extraordinära poster, påverkas av demografiska förändringar. Anledningen till att inte måttet ”årets resultat” används i detta sammanhang är att vi inte vill inkludera extraordinära poster eftersom de varierar kraftigt mellan enskilda år. Med tanke på att framskrivningen sträcker sig till 2040 bedöms det inte möjligt att göra antaganden om sådana extraordinära faktorer.</p>
<h2>3.2.1 Vad ingår i framskrivningen?</h2>
<p>För att få en bild av hur den kommunala ekonomin förväntas utvecklas presenteras framskrivningar på tre olika mått: – Kommunala nettokostnader – Skatteintäkter – Generella statsbidrag och utjämning</p>
<p>Den sammanlagda bilden utifrån dessa mått ger en indikation på hur kommunernas resultat före extraordinära poster kan förändras till 2040. Alla beräkningar är gjorda utifrån ett demografiskt perspektiv , dvs. de ekonomiska framskrivningarna utgår enbart ifrån demografiska förändringar.</p>
<p>Utgångspunkten i framskrivningen av kommunala nettokostnader är SCB:s publicerade uppgifter avseende kommunernas nettokostnader  för 2013. Dessa kostnader skrivs fram till 2040 genom att använda SKL:s ”prislappar” per ettårsklasser och kön. Genom att använda befolkningsframskrivningen per kommun och ettårsklass får respektive kommuns demografiska förändring genomslag i de framskrivna nettokostnaderna.</p>
<p>Skatteintäkter  beräknas genom att skriva fram kommunernas skatteunderlag för 2040. Detta har gjorts genom antagandet att skatteunderlaget utvecklas i samma takt som den privata konsumtionen antas öka.</p>
<p>Generella statsbidrag och utjämning , dvs. anslaget för kommunalekonomisk utjämning, betalas ut till kommuner och landsting via två olika anslagsposter. Anslagsposten till kommunerna har skrivits fram utifrån antagandet att den följer det framräknade nettot avseende bidrag/avdrag inom inkomstutjämningen för 2040, vilket i löpande priser innebär en årlig ökning med cirka 3,9 procent. Framskrivningen av inkomstutjämningen, som i huvudsak finansieras genom statliga medel, har gjorts utifrån nu gällande principer.</p>
<p>Den kommunala kostnadsutjämningen innehåller ett antal delmodeller som i sin tur innehåller ett antal variabler. Den tyngsta variabeln i dessa delmodeller består av demografiska komponenter, t.ex. andel grundskoleelever och andelen äldre. Framskrivningen av bidrag och avdrag inom kostnadsutjämningen har här gjorts genom ett antagande att strukturkostnaden förändras med hälften av den åldersbestämda nettokostnadens förändring. Det innebär bland annat att de beräkningar som avser gles bebyggelsestruktur inte har uppdaterats, vilket kan påverka framskrivningarna av bidrag och avdrag för särskilt glesbygdskommunerna. Dessutom har framskrivningar gjorts avseende strukturbidraget utifrån nu (2015) gällande regler, vilket innebär att strukturbidraget i stort sett beräknas ligga på samma nominella nivå 2040.</p>
<p>Däremot omfattar inte framskrivningarna de kommunala fastighetsavgifterna. Detta beror på svårigheter att göra antaganden om hur dessa utvecklas, såväl nationellt men framför allt ur ett regionalt perspektiv. I slutet av kapitlet lämnas dock vissa kommentarer kring fastighetsavgifterna. Framskrivningarna innehåller heller inga antaganden avseende finansiella poster, varför dessa inte ingår i de redovisade resultaten. Trots dessa begränsningar bedöms framskrivningarna ge en rimlig övergripande bild av utvecklingen av den kommunala ekonomin till 2040, givet de prognosantaganden som gjorts.</p>
<h2>3.3 Kommunala kostnader</h2>
<h2>3.3.1 Demografiska faktorer</h2>
<p>Kostnaderna för att bedriva kommunal verksamhet är tätt sammankopplade med befolkningens åldersfördelning. De största åldersspecifika kostnaderna finns för barn och skolungdomar (1–19 år) samt för vård och omsorg av personer i befolkningen över 80 år (SOU 2011:39). Enligt den senaste översynen av den kommunalekonomiska utjämningen varierade de åldersspecifika kostnaderna från cirka 12 000 kronor per invånare för personer 19–64 år till cirka 260 000 kronor per invånare för personer äldre än 90 år. Till detta tillkommer en ”grundkostnad” per kommun på cirka 7 600 kronor per invånare. För barn- och skolungdomar beräknades de åldersspecifika kostnaderna till cirka 120 000 kronor per invånare. Siffrorna presenterade ovan är en tydlig indikation på att den demografiska utvecklingen får stor betydelse för hur den kommunala ekonomin utvecklas, se figur 3.1.</p>
<p>Källa: SOU 2011:39.</p>
<p>Sett till den kommunala ekonomin som helhet står äldreomsorgen och verksamhet relaterad till LSS/SFB för cirka 41 procent av de kommunala kostnaderna (SCB 2013a). Pedagogisk verksamhet utgjorde 2013 cirka 43 procent av de kommunala utgifterna. Det innebär att dessa två verksamheter svarade för drygt fyra femtedelar av de kommunala utgifterna.</p>
<p>Förutom demografiska faktorer har även andra strukturella faktorer betydelse för kommunernas kostnader. I de modeller som ingår i den kommunala kostnadsutjämningen beräknas kommunernas geografiska struktur (gleshet), socioekonomiska faktorer och förvärvsgrad påverka kostnaderna.</p>
<h2>3.3.2 Förändringar av verksamhetens nettokostnader</h2>
<p>Vid beräkningen av kommunala nettokostnader tillämpas basscenariot i Långtidsutredningens bilaga 1 som innebär att de kommunala kostnaderna totalt för hela landet beräknas öka med drygt 4,2 procent per år (löpande priser). Framskrivningen innebär i fasta priser en beräknad kostnadsökning med 0,8 procent per år, dvs. en ökning per capita med 0,3 procent per år.</p>
<p>I figur 3.2 visas de beräknade förändringarna i kommunala nettokostnader i genomsnitt per län till 2040.</p>
<p>Källa: rAps.</p>
<p>De största ökningarna av nettokostnader per invånare beräknas finnas i Dalarnas, Norrbottens och Jämtlands län. För Jämtlands del beräknas nettokostnaderna i löpande priser öka från cirka 55 000 till 150 000 kronor per invånare 2040, dvs. en nettokostnadsökning med cirka 95 000 kronor.</p>
<p>De lägsta nettokostnadsökningarna per invånare återfinns i Stockholms, Uppsala och Skåne län. För Stockholms län beräknas kostnadsökningarna uppgå till drygt 67 000 kronor per invånare (från 41 300 till 108 00 kronor).</p>
<p>De beräknade kostnadsförändringarna beräknas bli störst för de län som redan i dag har höga nettokostnader per invånare och lägst för län med låga nettokostnader. Som en konsekvens av detta ökar ”spannet” av nettokostnader per invånare mellan länen. År 2013 var skillnaden 13 400 kronor per invånare mellan de högsta (Jämtlands län) och lägsta (Stockholms län) nettokostnaderna. År 2040 beräknas skillnaden mellan dessa län uppgå till cirka 16 800 kronor per invånare.</p>
<p>Redovisningen per kommungrupp följer ett mönster där de största beräknade kostnadsökningarna återfinns i gruppen mycket avlägset belägna landsbygdskommuner. Den beräknade genomsnittliga nettokostnaden per invånare beräknas där öka från 59 800 till drygt 169 000 kronor. För storstadskommuner stannar däremot motsvarande skattad kostnadsökning på knappt 69 000 kronor (från cirka 42 000 till 111 000 kronor per invånare under 2013– 2040). Resultatet visas i figur 3.3.</p>
<p>Förändringkr/inv Sverige/riksgenomsnitt</p>
<p>Källa: rAps.</p>
<p>Det bör påpekas att spridningen är stor mellan enskilda kommuner. För sju (landsbygds)kommuner beräknas verksamhetens nettokostnader 2040 överstiga 180 000 kronor per invånare (löpande priser). Samtidigt finns kommuner, företrädesvis storstadskommuner, som samma år beräknas få nettokostnader som understiger 100 000 kronor per invånare.</p>
<p>Sammantaget indikerar alltså den beräknade nettokostnadsökningen till 2040 en ökad spännvidd mellan kommunerna. År 2040 beräknas kvoten mellan den kommun som har högst respektive lägst nettokostnad per invånare uppgå till 2,57, medan kvoten för 2013 uppgår till 2,37. Detta innebär att nettokostnaden per invånare 2040 är 2,57 gånger högre i den kommun med högst respektive lägst nettokostnad.</p>
<h2>3.4 Kommunala intäkter</h2>
<p>Vi ska nu övergå till att titta på förändringar av de kommunala intäkterna fram till 2040. I detta avsnitt är vi intresserade av att studera hur kommunernas egna skatteintäkter utvecklas.</p>
<h2>3.4.1 Skattekraft</h2>
<p>Skattekraften, eller skatteunderlaget, utgör det underlag som kommuner och landsting applicerar skattesatsen på vid beräkning av skatten. Kommunal och landstingskommunala skatteintäkter utgörs således av skatteunderlaget multiplicerat med skattesatsen. Skattekraften har därför stor betydelse för de kommunala och landstingskommunala intäkterna. Skatteunderlaget förväntas följa den tillväxt som antas för privat konsumtion , dvs. öka med 4,1 procent per år (2,3 procent per år i fasta priser). Detta innebär att skatteunderlaget för landet som helhet förväntas öka i samma takt som under 1993–2012.</p>
<p>Framskrivningen av skattekraften per län visas i tabell 3.2. På länsnivå förväntas en relativt måttlig förändring jämfört med den historiska utvecklingen. Stockholms läns sjunkande andel av medelskattekraften sammanhänger delvis med att länets andel av den utrikes födda befolkningen beräknas öka kraftigt, från 32 till 45 procent mellan 2013–2040. Framskrivningen antar att sysselsättningsgraden är fortsatt lägre bland den utrikes födda befolkningen.</p>
<p>Källa: SCB och rAps.</p>
<p>Även redovisat per kommungrupp förväntas måttliga förändringar, se tabell 3.3. Det nuvarande mönstret förväntas i huvudsak kvarstå även 2040.</p>
<h2>Bilaga 7 till LU15 Kommunal ekonomi</h2>
<p>Källa: rAps.</p>
<p>Framskrivningen av kommunernas skattekraft visar att de tre kommunerna som 2013 hade högst skattekraft alla ligger i Stockholms län (Danderyd, Täby, Lidingö). För dessa tre, liksom för de flesta övriga Stockholmskommuner, beräknas skattekraften sjunka något. För det stora flertalet kommuner i Stockholms län beräknas dock skattekraften 2040 fortfarande vara högre eller mycket högre än medelskattekraften i landet. För den fjärdedel av landets kommuner som 2013 hade en skattekraft lägre än 87 procent av medelskattekraften, beräknas skattekraften sjunka för det stora flertalet till 2040. Utvecklingen av kommungruppers skattekraft sammanfattas i tabell 3.4.</p>
<h2>Kommunal ekonomi Bilaga 7 till LU15</h2>
<p>Källa: rAps.</p>
<p>Enligt framskrivningen antas skatteunderlaget utvecklas relativt jämt, dock mest positivt för kommungruppen täta kommuner nära en större stad samt för täta kommuner avlägset belägna. I den senare kommunkategorin återfinns gruvkommuner som Kiruna och Gällivare som båda har hög skattekraft, vilket är ett resultat av höga förvärvsinkomster till stor del drivna av gruvnäringen.</p>
<p>Mycket avlägsna landsbygdskommuner förväntas få en måttligare utveckling av skatteunderlaget på grund av lägre förvärvsinkomster i befolkningen. Framskrivningen av skatteunderlag innebär också att skillnaderna förväntas förstärkas avseende skattekraft per invånare mellan mycket avlägsna landsbygdskommuner och täta kommuner samt storstäder. Storstadskommunernas relativa skattekraft försvagas dock som andel av rikets medelskattekraft.</p>
<h2>3.4.2 Kommunala skatteintäkter</h2>
<p>Kommunernas intäkter av kommunalskatter utgörs av skattekraften i den egna kommunen multiplicerat med den kommunala skattesatsen. Tabell 3.5 visar att det skiljer drygt fem kronor i 2014 års kommunalskatt mellan storstadskommuner och mycket avlägsna landsbygdskommuner, vilket indikerar att landsbygdskommunerna befinner sig i ett mer utsatt ekonomiskt utgångsläge. Tabellen visar också att de mest avlägsna landsbygdskommunerna höjt sin skatt mest av kommungrupperna; under 2000–2014 har kommunalskatten höjts med i genomsnitt drygt 70 öre. Skattesatsen har varit betydligt mer stabil i storstäderna, där den genomsnittliga höjningen uppgick till 10 öre. Det bör dock observeras att ingen hänsyn har tagits till eventuella skatteväxlingar mellan kommuner och landsting vilket kan påverka förändringen av skattesats. Dessutom kan givetvis olika ambitionsnivåer påverka nivån på kommunalskatt.</p>
<p>Källa: SCB</p>
<p>Inledningen av detta kapitel pekar på samband mellan befolkningsminskning och behov av höjda skattesatser och avgifter. Höga skattesatser kan även vara ett resultat av att kommunernas skattekraft inte utvecklas tillräckligt starkt i förhållande till kostnaderna. Omvänt finns ett samband mellan befolkningstillväxt och låga skattesatser. I kommuner med negativ befolkningsutveckling ökar kostnadsnivåerna per invånare, vilket leder till att de intäkter som dras in får svårare att räcka för att täcka ökade kostnader. Detta tvingar fram höjda avgiftsnivåer och skattesatser.</p>
<p>För att få en bild av hur kommunernas skatteintäkter kan väntas förändras till 2040 har framskrivningar gjorts av kommunernas skatteunderlag, med ett antagande att de följer samma tillväxt som för privat konsumtion, dvs. 4,1 procent per år i löpande priser. Framskrivningen utgår sedan från oförändrade skattesatser, dvs. de skattesatser som gällde 2014. Resultatet indikerar att skatteintäkterna beräknas utvecklas relativt starkt i absoluta tal framför allt i storstäder, men även i kommuner nära en större stad (se tabell 3.6).</p>
<p>Anm.: om förändringen av utvecklingen av skattekraft i stället uttrycks som skillnaden mellan skatteintäkter i absoluta tal mellan 2040 och 2013, dividerat med den framskrivna befolkningen 2040 per kommunkategori, framträder ett tydligt mönster där tillväxten av skattekraft är betydligt starkare i storstäderna än landsbygdskommunerna.</p>
<p>Källa: rAps.</p>
<p>Framskrivningarna pekar på tämligen jämnt fördelade skatteintäkter uttryckt som kronor per invånare för de olika kommunkategorierna, med undantag för de mest avlägsna landsbygdskommunerna som förväntas få en något sämre utveckling av de (2010b) har i en tidigare undersökning dragit slutsatsen att det finns relativt små möjligheter att öka intäkterna genom höjda avgifter. egna skatteintäkterna. En förklaring till den jämna utvecklingen mellan kommunkategorier ligger i resultaten av befolkningsframskrivningarna som antar en fortsatt befolkningsminskning i landsbygdskommunerna, vilket gör att nämnaren i måttet blir lägre. Den förväntade utvecklingen av egen skattekraft visar dock en tydligare regional profil uttryckt i absoluta tal, där framför allt storstäderna förväntas mer än tredubbla sina skatteintäkter 2013– 2040.</p>
<p>Utifrån den tidigare redovisningen av skillnader i kommunalskatt kan vi också utgå från att landsbygdskommuner försöker kompensera låg egen skattekraft med hög kommunalskatt, vilket gör att skatteintäkterna per invånare ändå delvis kan hållas uppe.</p>
<h2>3.5 Nettokostnader i relation till egna skatteintäkter</h2>
<p>För att få en mer samlad bild av hur de demografiska förändringarna kan påverka kommunernas ekonomi vill vi se hur kommunernas egna skatteintäkter utvecklas i relation till de förväntade kostnadsökningarna. Den bild som delvis framträder är att måttet skatteintäkter per invånare verkar utvecklas relativt jämnt mellan de olika kommungrupperna. Däremot är bilden att de förväntade kostnadsökningarna slår mer olikartat mellan de olika kommungrupperna.</p>
<p>Källa: rAps.</p>
<p>Som framgår av tabell 3.7 pekar framskrivningarna på tilltagande skillnader mellan framskrivna egna skatteintäkter och nettokostnader. Det mönster vi ser är med andra ord att pressen ser ut att öka ytterligare till 2040, särskilt för de avlägsna landsbygdskommunerna. Med tanke på att det ekonomiska utgångsläget för de mindre landsbygdskommunerna bedöms som svagare än för större kommuner, innebär det sannolikt att det egna handlingsutrymmet för de mindre landsbygdskommunerna ytterligare kommer att krympa.</p>
<p>Som framgår av tabell 3.7 förväntas kvoten mellan intäkter och nettokostnader sjunka, framför allt i avlägsna och mycket avlägsna landsbygdskommuner. Det tycks alltså finnas ett samband mellan graden av centralitet och kvoten mellan intäkter och kostnader. Det som främst påverkar detta är att nettokostnaderna förväntas öka mest för kommuner med låg centralitet.</p>
<p>Avsikten med de föregående avsnitten var att ge en bild av regionala variationer i ekonomisk bärkraft mellan olika kommungrupper. Detta ger givetvis långt ifrån hela bilden. Just på grund av stora variationer av egen skattekraft och kostnader för att bedriva välfärdstjänster har vi i Sverige ett ekonomiskt utjämningssystem som ska utjämna strukturella skillnader mellan olika kommuner. I det följande avsnittet ska vi därför presentera framskrivningar av det kommunalekonomiska utjämningssystemet och hur det bidrar till att stärka kommunernas ekonomi till 2040.</p>
<h2>3.6 Utjämningssystemet och generella statsbidrag</h2>
<h2>3.6.1 Syftet med ett utjämningssystem</h2>
<p>En grundbult i det kommunala självstyret är den egna beskattningsrätten. Kommunfullmäktige i respektive kommun beslutar om hur stor kommunalskatt som ska tas ut. Kommunernas intäkter från kommunalskatten beror, som nämnts tidigare, dels på skattesatsen, dels på storleken på den beskattningsbara förvärvsinkomsten.</p>
<p>I samband med välfärdsstatens expansion från slutet av 1950talet omfattar den kommunala verksamheten i dag betydligt fler och mer omfattande verksamheter än tidigare. Detta gör att de egna skatteintäkterna, förutom i ett fåtal undantag, inte räcker för att fullt ut finansiera verksamheten. Finansieringen av den kommunala verksamheten har också gått från en större andel avgiftsfinansierad verksamhet på 1950-talet till att i dag huvudsakligen finansieras genom skatteintäkter. Detta förklaras av att fler välfärdstjänster tillförts kommunerna sedan 1960-talet. En stor del av dessa tjänster är av karaktären att de innehåller fördelningspolitiska aspekter, vilket motiverar att de i huvudsak finansieras genom skatter. På så sätt har skattefinansieringen blivit viktigare för den kommunala verksamheten.</p>
<p>För att illustrera de ungefärliga proportionerna mellan egna skatteintäkter och nettoutgifter har en enkel beräkning gjorts. Denna grundar sig enbart på kommunens egna skatteintäkter för 2013, samt de redovisade nettokostnaderna för samma år. 1,00 0,90 0,80 0,70 0,60 0,50 0,40 0,30 0,20 0,10 0,00</p>
<p>Källa: rAps. 1,00 0,90 0,80 0,70 0,60 0,50 0,40 0,30 0,20 0,10 0,00</p>
<p>Andelskatteintäkter/kostnader Sverige</p>
<p>Källa: rAps.</p>
<p>Resultatet i figur 3.5 visar att landsbygdskommunerna, särskilt de avlägset belägna, har sämst möjligheter att finansiera sin verksamhet genom den egna kommunalskatten. I genomsnitt står intäkterna för 62 procent av nettokostnaderna, medan de för storstadskommunerna uppgår till 90 procent.</p>
<p>För att fullt ut kunna finansiera den egna verksamheten skulle det motsvara knappt 14 kronor i justerad skattesats för gruppen avlägsna landsbygdskommuner, medan det för storstäderna skulle innebära 2 kronor. Skillnaderna i egen finansieringsgrad är en kombination av att landsbygdskommunerna har lägre egen skattekraft och samtidigt högre nettokostnader per invånare.</p>
<p>I Sverige finns en tydlig politisk målsättning att alla medborgare ska ges likvärdig service var än i landet man är bosatt. Som vi sett finns stora variationer mellan förutsättningarna att fullt ut finansiera verksamheten med egna skatteintäkter i olika kommunkategorier. Huvudsyftet med utjämningssystemet är att ge likartade ekonomiska förutsättningar för kommunerna att ge medborgarna en likvärdig service i alla delar av Sverige. Frågan är då hur systemet klarar att hantera den förväntade demografiska utvecklingen i olika delar av landet fram till 2040.</p>
<p>I det följande avsnittet presenterar vi framskrivningar av inkomst- och kostnadsutjämningen. Framskrivningarna grundar sig på nuvarande principer i utjämningssystemet, samt vissa antaganden om utvecklingen av den statliga anslagsposten.</p>
<h2>3.6.2 Vilka poster ingår i framskrivningarna av generella statsbidrag och kommunalekonomiska systemet?</h2>
<p>Källa: SCB och rAps.</p>
<p>Som framgår av tabell 3.8 utgör inkomstutjämningsavgiften en viktig intäktspost för kommunerna. År 2015 uppgår bidraget till 64,6 miljarder kronor och avgiften till 4,2 miljarder kronor. Inkomstutjämningen kostar således staten drygt 60 miljarder kronor.</p>
<p>Kostnadsutjämningen är däremot helt och hållet finansierad genom omfördelningar mellan olika kommuner. Även om omslutningen av denna kostnadspost skulle öka, skulle det alltså inte innebära några ökade kostnader för staten.</p>
<p>Inom ramen för anslaget för kommunalekonomisk utjämning ingår även ett s.k. strukturbidrag , som främst utgår till mindre kommuner i norra Sverige. Detta bidrag uppgick 2015 till sammanlagt drygt 1,9 miljarder kronor och beräknas uppgå till ungefär samma (nominella) belopp 2040.</p>
<p>Till följd av de förändringar i utjämningssystemet som genomfördes 2014 utbetalas även s.k. införandebidrag till vissa kommuner, som trappas av till och med 2017. Med hänsyn till att införandebidragen är tillfälliga, samt att framskrivningarna sträcker sig till 2040, bortser de redovisade ekonomiska framskrivningarna från detta bidrag.</p>
<p>Slutligen ingår även en regleringspost inom ramen för anslaget för kommunalekonomisk utjämning. Regleringsposten utgör en ”restpost” som för 2015 uppgår till cirka -0,4 miljarder kronor, vilket innebär att alla kommuner betalar 39 kronor per invånare till staten.</p>
<p>I de följande avsnitten presenteras framskrivningar avseende inkomst- och kostnadsutjämningen. Framskrivningar avseende strukturbidraget redovisas inte separat utan ingår som en del i det resultat som visas i kap. 3.7.</p>
<h2>3.6.3 Förändringar av inkomstutjämningen</h2>
<p>För att jämna ut skillnaden i skattekraft mellan kommuner och landsting innehåller det kommunalekonomiska utjämningssystemet en inkomstutjämning. Beräkningen av en kommuns eller ett landstings bidrag eller avgift sker i flera steg. Systemet utgår från det genomsnittliga skatteunderlaget (beskattningsbar inkomst) per invånare i landet (medelskattekraften). Till detta läggs 15 procent av det aktuella årets medelskattekraft. Detta belopp, som således uppgår till 115 procent av medelskattekraften i landet som helhet, kallas för skatteutjämningsunderlaget.</p>
<p>Underlaget för kommunernas inkomstutjämning beräknas som skatteutjämningsunderlaget minus kommunens eget skatteunderlag (Statskontoret 2014). Kommuner för vilka skatteutjämningsunderlaget är större än det egna skatteunderlaget får ett bidrag. Vid det omvända förhållandet får kommuner betala en avgift. Samma beräkningsmetod används för landstingen. För att räkna ut storleken på inkomstutjämningsbidraget eller inkomstutjämningsavgiften multipliceras bidragsrespektive avgiftsunderlaget med den så kallade länsvisa skattesatsen.</p>
<p>I framskrivningen av förändringar av inkomstutjämningen mellan kommuner tillämpas de principer som gäller för inkomstutjämningen 2015. Huvuddelen av inkomstutjämningen finansieras genom statliga medel. Framskrivningen visar att inkomstutjämningsbidraget ökar till cirka 169 miljarder i löpande priser, vilket innebär en ökning med 3,9 procent per år.</p>
<p>Enligt SCB:s uppgifter för 2015 betalar 15 kommuner avgifter, varav tio i Stockholms län. Övriga utgörs av Vellinge och Lomma i Skåne län, Kungsbacka i Hallands län, samt Gällivare och Kiruna i Norrbottens län.</p>
<p>Med tillämpning på framskriven folkmängd och skattekraft till 2040 beräknas 13 kommuner betala avgifter; i stort sett samma kommuner som 2015 med undantag för Gällivare och Kiruna.</p>
<p>Stockholms  län Uppsala  län Hallands  län Västra  Götalands  län Norrbottens  län Västmanlands  län Jönköpings  län Västernorrlands  län Östergötlands  län Gävleborgs  län Västerbottens  län Dalarnas  län Kronobergs  län Örebro  län Kalmars  län Blekinges  län Södermanlands  län Skåne  län Värmlands  län Jämtlands  län</p>
<p>Anm.: Av tekniska skäl är inte Gotlands län inkluderat.</p>
<p>Källa: rAps. 2015Kr/inv 2040Kr/inv</p>
<p>Förändringarna i inkomstutjämning per invånare förklaras av hur den egna skattekraften utvecklas i förhållande till landets medelskattekraft. Den största procentuella förändringen beräknas för kommuner i Stockholms län där det genomsnittliga inkomstutjämningsbidraget ökar från 261 till cirka 2 000 kronor per invånare 2015–2040 i löpande priser. En faktor som ligger bakom den förväntade dämpningen av utvecklingen av skattekraften är att länet förväntas få tillskott av en stor andel invandrare vilka antas ha en något lägre förvärvsgrad. Som framgår av figur 3.6 beräknas de största genomsnittliga bidragen per invånare utgå till kommuner i Skåne, Värmlands och Jämtlands län med uppemot 24 000 kronor per invånare 2040.</p>
<p>Redovisat per kommungrupp finns ett tydligt mönster av att perifera landsbygdskommuner 2040 väntas ta emot större bidrag per invånare via inkomstutjämningssystemet än storstadskommuner, se figur 3.7. Resultatet beror på att den egna skattekraften är relativt svagare i de tidigare jämfört med i de senare. 2015 2040</p>
<p>Källa: rAps.</p>
<p>Även här pekar beräkningarna på att de största procentuella ökningarna (per invånare) i inkomstutjämning sker i storstadskommunerna. Spännvidden är dock stor mellan enskilda kommuner; från avdrag på cirka 38 000 (Danderyd) till bidrag med cirka 43 000 kronor per invånare 2040 (Årjäng).</p>
<h2>3.6.4 Förändringar i kostnadsutjämningen</h2>
<p>Kommunernas kostnader att bedriva verksamhet skiljer sig markant åt i olika delar av landet. En viss del av dessa skillnader kan antas bero på skilda ambitionsnivåer och medvetna politiska beslut som medför högre eller lägre kostnader. En stor del av variationerna i kostnaderna beror dock på strukturella faktorer som den egna kommunen har mycket små eller inga möjligheter att själv påverka. Kostnadsutjämningen syftar just till att utjämna för sådana kostnadsskillnader.</p>
<p>Systemet för kostnadsutjämning baseras på standardkostnader (”opåverkbara kostnader”) för olika verksamheter, enligt gällande beräkningsmodeller. Utjämningsbidraget eller -avgiften för strukturella kostnadsskillnader utgörs av skillnaden mellan summan av kommunens standardkostnader, den s.k. strukturkostnaden, och den genomsnittliga strukturkostnaden i landet. Av kostnadsutjämningens olika delmodeller är de som väger tyngst i systemet i huvudsak relaterade till skola och omsorg, och därmed relaterade till befolkningens åldersstruktur.</p>
<p>I framskrivningen av kommunernas strukturkostnader är utgångspunkten SCB:s publicerade uppgifter om kommunernas strukturkostnader 2013. Dessa kostnader skrivs fram till 2040 på motsvarande sätt som ovan, dvs. med tillämpning av SKL:s prislappar per ettårsklass och kön.</p>
<p>En uppskattning av sambandet mellan förändringen av den åldersbestämda kostnaden och förändringen av den redovisade strukturkostnaden indikerar en elasticitet på omkring 0,5. Det innebär att om den åldersbestämda kostnaden förändras med 1 procent så förändras strukturkostnaden med 0,5 procent. Framskrivningen av kommunernas strukturkostnader baseras på detta grovt uppskattade samband. Framskrivningen visar att kostnadsutjämningsbidragen, respektive -avdragen, ökar till cirka 17 miljarder till 2040 (löpande priser).</p>
<p>Vid en beräkning av förändringar av avdrag och bidrag per invånare och län framkommer att det nuvarande mönstret i stort sett förväntas kvarstå. De kommuner som 2014 betalade avgifter respektive fick bidrag från kostnadsutjämningen beräknas också i de flesta fall göra det 2040. Endast 45 kommuner går från bidrag till avgift, eller vice versa. De län där kommunerna i genomsnitt beräknas få de största ökningarna är Södermanland, Dalarna och Jämtlands län. För Jämtlands läns del beräknas det genomsnittliga bidraget per invånare öka med cirka 3 400 kronor (från cirka 2 000 till cirka 5 400 kronor per invånare). De län där kommunerna beräknas få de största negativa förändringarna är Uppsala, Västerbotten och Blekinge län. Kommunerna i Stockholms län beräknas 2040 däremot få något ökade bidrag med knappt 300 kronor per invånare. I genomsnitt är därmed Stockholms län nettobidragstagare inom kostnadsutjämningssystemet.</p>
<p>Som synes är det stora variationer mellan länen avseende bidrag eller avdrag inom kostnadsutjämningen, se figur 3.8. Det största spannet finns mellan Uppsala och Jämtlands län. År 2040 beräknas kommunerna i Uppsala län få ett genomsnittligt avdrag med knappt 4 000 medan kommunerna i Jämtlands län beräknas få ett tillskott på cirka 5 400 kronor per invånare.</p>
<p>Källa: rAps.</p>
<p>Redovisat per kommunkategori beräknas avdragen och tilläggen utvecklas enligt mönstret i figur 3.9. Utvecklingen väntas följa det mönster som finns i dag, dvs. de största tilläggen finns i mycket avlägsna landsbygdskommuner. Detta beror på strukturella kostnadsnackdelar att driva verksamhet i dessa kommuner, beroende bl.a. på långa avstånd och spridd befolkningsstruktur. De största avdragen väntas även 2040 finnas i täta kommuner nära en större stad. 2014  2040</p>
<p>Källa: rAps.</p>
<p>Spännvidden mellan enskilda kommuner är stor. År 2040 beräknas det största avdraget inom kostnadsutjämningen uppgå till cirka 12 000 kronor per invånare (Solna) medan det största tillägget beräknas till cirka 29 000 kronor per invånare (Åsele). Spridningen mellan högsta avdrag och största tillägget följer ungefär det mönster som fanns 2014.</p>
<h2>3.7 Resultat</h2>
<p>I tabell 3.9 redovisas ingångsvärden för 2013 och värden för den ekonomiska framskrivningen för 2040.</p>
<h2>Kommunal ekonomi Bilaga 7 till LU15</h2>
<p>Källa: rAps.</p>
<p>Som nämnts inledningsvis har tre huvudsakliga mått valts för att bedöma utvecklingen av den kommunala ekonomin. Det handlar om utvecklingen av de egna skatteintäkterna  i form av kommunalskatt, utvecklingen av verksamhetens nettokostnader  samt utvecklingen av generella statsbidrag inklusive bidrag/avdrag från det kommunalekonomiska utjämningssystemet . Summeras dessa olika poster får vi en bild av hur kommunernas ekonomiska utveckling kan bedömas utifrån de demografiska förändringarna. Denna bild ger en uppfattning av hur den kommunala ekonomin kan förändras för olika kommungrupper till 2040.</p>
<p>Övergripande ser vi att samtliga kommungrupper står inför ökade ekonomiska utmaningar. Detta gäller såväl storstäder som landsbygdskommuner. Utifrån de antaganden som gjorts i framskrivningarna framträder dock bilden av tilltagande skillnader mellan olika kommungrupper där avlägsna landsbygdskommuner ser ut att stå inför de största ekonomiska utmaningarna. Till det bedöms dessa kommuners ekonomiska utgångsläge vara sämre än vad som är fallet för storstäderna.</p>
<p>Med hänsyn till den långa tidshorisont som framskrivningen sträcker sig till får relativt små avvikelser från antagandena stor betydelse för utfallet. Detta gäller särskilt framskrivningen av de kommunala nettokostnaderna som i tabell 3.9 antas öka med 4,2 procent per år (i enlighet med basantaganden i Långtidsutredningens bilaga 1). Om nettokostnaderna i stället skulle öka något långsammare, t.ex. med 4,0 procent per år, skulle saldot i tabell 3.9 förbättras till cirka – 42 230 miljoner kronor (allt annat lika). Omvänt skulle en hypotetisk nettokostnadsökning på 4,4 procent per år försämra saldot till cirka -181 365 miljoner kronor. Små avvikelser avseende nettokostnadsökningen får med andra ord stor betydelse för utfallet.</p>
<h2>3.7.1 Länsvisa förändringar av ekonomiskt resultat</h2>
<p>Nedan redovisas länsvisa förändringar av kommunalekonomiskt resultat mellan 2013 och 2040. Resultaten omfattar a) verksamhetens nettokostnader för 2040, b) kommunernas skatteintäkter 2040 samt c) generella statsbidrag inklusive bidrag eller avdrag genom det kommunalekonomiska systemet 2040, inklusive framskrivna strukturbidrag. Framskrivningarna följer därmed i stort den logik som kommunernas resultaträkning är uppbyggd kring enligt räkenskapssammandragen, se tabell 3.1.</p>
<p>För att få en bild av den kommunalekonomiska utvecklingen jämförs det ekonomiska saldot för 2013 med saldot för 2040. Detta görs i ett första steg i löpande priser. Beräkningar finns redovisade på läns- och kommungruppsnivå. Samtliga beräkningar är gjorda utifrån kommunal nivå, men av pedagogiska skäl redovisas de på länsnivå och kommungruppsnivå (ovägda medelvärden i kronor per invånare).</p>
<p>Utvecklingen av kommunala kostnader och intäkter i löpande priser ger dock ingen närmare information avseende vad de ekonomiska förändringarna innebär i reella termer och utmaningar. För att kunna värdera vad framskrivningen innebär i dagens penningvärde har saldot för 2040 i ett andra steg omräknats till dagens penningvärde. Förändringen av ekonomiskt resultat redovisas således med både löpande och fasta priser.</p>
<p>Resultaten har tagits fram med hjälp av rAps som har uppskattat kommunernas nettokostnader till 2040. Utgångspunkten är SCB:s publicerade uppgifter avseende kommunernas nettokostnader 2013. Dessa kostnader har sedan skrivits fram till 2040 med tillämpning av SKL:s prislappar per ettårsklass och kön.</p>
<p>Basscenariot och den regionala framskrivningen utgår från att det endast är demografin som bestämmer utvecklingen av kommunernas kostnader, dvs. vi utgår från att den kommunala verksamhetens omfattning och standard antas vara oförändrad. Ett sådant antagande kan dock ifrågasättas då man i normala fall räknar med att nettokostnaderna ökar med 1 procent utöver vad som förklaras av demografiska faktorer. På så sätt vilar framskrivningen av nettokostnaderna på relativt försiktiga antaganden.</p>
<p>I figur 3.10 redovisas de genomsnittliga kommunalekonomiska resultaten på länsnivå i löpande priser. Det kan först och främst konstateras att framskrivningarna indikerar att påfrestningarna, dvs. förändringarna i kommunernas resultat väntas försämras för alla län. Beräkningarna pekar på att de största ekonomiska utmaningarna förväntas för kommuner i Norrbotten, Kalmar, och Jämtlands län. Stockholms, Uppsala och Skåne län uppvisar också en förväntad negativ ekonomisk utveckling, däremot i en betydligt lindrigare takt. än i de uppskattade nettokostnaderna utifrån SKL:s prislappar. Dessutom finner vi att de uppskattade nettokostnaderna utifrån SKL:s prislappar i många fall understiger de faktiska nettokostnaderna.</p>
<p>Källa: rAps.</p>
<p>Uttryckt i fasta priser (figur 3.11) väntas generellt sett nästan en fördubbling av det negativa saldot, och ibland mer, per län mellan dessa två jämförelsetidpunkter. Skillnaderna mellan länen har dock ökat.</p>
<p>Anm.: Deflator =2,46.</p>
<p>Källa: rAps.</p>
<p>Det är framför allt fem län som ser ut att försämra sitt underskott med mer än 4 000 kronor per invånare 2040. I linje med de skattade resultaten i löpande priser pekar beräkningarna på att de största ekonomiska utmaningarna förväntas för kommuner i Norrbotten, Kalmar och Jämtlands län med beräknade negativa förändringar på mellan drygt 4 000 till drygt 6 000 kronor per invånare. Som framgår av figur 3.11 uppvisar de tre storstadslänen plus Uppsala län en klart lägre förändring i underskottet.</p>
<p>Saldot och förändringarna i saldot är dock inte framräknat utifrån alla intäkt- och kostnadsposter. Troligtvis är intäktssidan underskattad, men som vi har sagt tidigare är intäktssidan i hög grad relaterad till hur kostnadssidan utvecklas. För att diskutera hur stora utmaningarna för kommunerna kommer att bli framöver är det mer relevant att studera förändringarna på kostnadsän intäktssidan.</p>
<p>Varför förändras resultaten så pass negativt? Här kan det finnas ett antal olika förklaringar. För det första ökar nettokostnaderna för de mindre kommunerna, vilket kan ha att göra med att dessa kommuner får en större andel äldre av befolkningen. En annan förklaring skulle kunna vara att framskrivningens antaganden är orimliga eller att rAps-modellen inte räknar fram nettokostnaderna på ett rimligt sätt. Känslighetsanalyser indikerar dock att antaganden är relativt försiktiga, och framskrivningen utgår ifrån SKL:s prislappar. En tredje förklaring till att resultaten blir markant negativa berör frågan om hur intäktssidan har uppskattats. Vi vet att vi inte har med alla intäktsposter och att vissa av dessa intäktsposter troligtvis är underskattade, vilket i sin tur påverkar framräknade saldon negativt.</p>
<h2>3.7.2 Kommungruppsvisa förändringar av ekonomiskt resultat</h2>
<p>De beräknade förändringarna per kommungrupp uppvisar ett liknande mönster som beräkningarna per län. De största ekonomiska utmaningarna beräknas i kategorin landsbygdskommuner, särskilt bland de 15 kommuner som kategoriseras som mycket avlägset belägna.</p>
<p>I löpande priser beräknas mycket avlägsna landsbygdskommuner försämra sitt ekonomiska resultat med cirka 25 000 kronor per invånare till 2040. Motsvarande värde är cirka 6 000 kronor per invånare för storstadskommunerna, se figur 3.12.</p>
<p>Källa: rAps.</p>
<p>Omräknat till fasta priser (se figur 3.13) ser vi att mycket avlägsna landsbygdskommuner bedöms få en försämring av det ekonomiska saldot med cirka 8 000 kronor medan motsvarande värde skattas till cirka 2 000 kronor för storstadskommunerna. Variationen är stor mellan enskilda kommuner; åtta kommuner beräknas få negativa förändringar av det ekonomiska saldot på mer än 10 000 kronor per invånare (företrädesvis landsbygdskommuner) medan tio kommuner beräknas få negativa förändringar på saldot understigande 1 000 kronor per invånare (företrädesvis storstadskommuner).</p>
<p>Anm.: Deflator = 2,46.</p>
<p>Källa: rAps.</p>
<h2>3.8 Osäkerheter i framskrivningarna</h2>
<p>Framskrivningarna av den kommunala ekonomin bygger på ett antal antaganden och förenklingar. Vi vill här ge vissa kommentarer till framskrivningarna avseende intäkter, beräkningen av nettokostnader, samt framskrivningen av kostnadsutjämningssystemet, dvs. avdrag eller tillägg på grund av strukturella kostnadsskillnader.</p>
<h2>3.8.1 Intäkter</h2>
<p>Som sagts tidigare avser beräkningarna ge en övergripande bild av hur kommunala intäkter och kostnader förändras till 2040. Kommunerna får dock intäkter genom de kommunala fastighetsavgifterna som inte finns medtagna i de redovisade framskrivningarna. Anledningen är att osäkerheten bedömts som för stor för att kunna göra rimliga framskrivningar av utvecklingen av fastighetsavgifterna. Eftersom dessa intäkter inte finns medtagna är kommunernas intäkter i beräkningarna underskattade.</p>
<p>Värdet av fastighetsavgifterna uppgick 2013 till totalt 15 330 miljoner kronor. Uttryckt i skattekraft motsvarar avgifterna knappt 70 öre för kommunkategorin storstäder och cirka 1,30 kronor för mycket avlägsna landsbygdskommuner.</p>
<h2>3.8.2 Nettokostnader</h2>
<p>De redovisade beräkningarna är beräknade utifrån hur de kommunala nettokostnaderna påverkas av demografiska förändringar och beräknade kostnader per invånare och ålder. Detta innebär att beräkningarna utgår från att omfattning och kvalitet på välfärdstjänster ligger på samma nivå som i dag. Som tidigare kommenterats visar dock utvecklingen 1980–2005 att kommunala nettokostnader ökat med cirka 1 procent utöver det som förklaras av demografiska faktorer (SKL 2010a). Detta hänger bl.a. samman med att individer generellt efterfrågar högre standard på välfärdstjänster i takt med ökat välstånd. Även andra utredningar och rapporter bedömer det som rimligt att anta att kostnadsutvecklingen ökar mer än vad som enbart förklaras av demografiska faktorer (se ex. Riksrevisionen 2012 och Konjunkturinstitutet 2013).</p>
<p>Om kostnadsutvecklingen i stället skulle följa det s.k. ”plus ett alternativet ” stiger de prognostiserade nettokostnaderna markant, från den beräknade årliga ökningen på 0,8 till 1,8 procent. Vid ett sådant scenario blir utmaningarna för den kommunala ekonomin avsevärt större. Uttryckt i behov av justerade kommunalskatter skulle det innebära drygt tio kronors höjning (i riksgenomsnitt).</p>
<h2>3.8.3 Framskrivningar av den kommunala kostnadsutjämningen</h2>
<p>Systemet för kommunal kostnadsutjämning består av ett antal delmodeller som i sin tur består av ett antal variabler. Systemet är tämligen komplext. De framskrivningar som här presenterats bygger på vad som är möjligt att beräkna med hjälp av rAps. Som nämnts bygger de redovisade framskrivningarna av avdrag och tillägg inom kostnadsutjämningen på ett grovt uppskattat samband om en elasticitet på 0,5 mellan strukturkostnaden och den åldersbestämda nettokostnaden, dvs. att strukturkostnaden kommer att öka med hälften av den ökning som sker i uppskattade nettokostnader. Framskrivningen av de s.k. strukturkostnaderna har uppskattats utifrån historiska data om hur sambandet ser ut mellan årlig förändring i strukturkostnad och årlig förändring i uppskattad nettokostnad (SKL:s prislappar).</p>
<p>En komplikation med den schablonmässiga framskrivningen är att variationerna är stora mellan enskilda kommuner, både avseende kommunernas strukturkostnader och redovisade nettokostnader. Detta kan innebära att framskrivningarna inte ger ett rättvist utfall då det gäller beräknade avdrag eller tillägg för enskilda kommuner. Med andra ord finns en risk att de schablonmässiga beräkningarna ger landsbygdskommunerna för små tillägg, vilket i sin tur kan innebära att framskrivningen av denna kommungrupps beräknade ekonomiska resultat förändras i mer negativ riktning än vad systemet för kostnadsutjämning faktiskt ger i verkligt utfall.</p>
<h2>3.8.4 Avslutande kommentarer</h2>
<p>Alla framskrivningar rymmer per definition osäkerheter. Resultaten av de redovisade framskrivningarna måste därför ses och tolkas övergripande och inte alltför detaljerat. Vi har undersökt de mest relevanta kostnads- och intäktsposterna och jämfört samma poster mellan två tidpunkter för att se specifikt hur dessa förändras i samband med att den demografiska utmaningen tilltar. Om dessa uppskattningar visar sig stämma kommer det innebära ytterligare påfrestningar på det kommunalekonomiska utjämningssystemet, vilket i sin tur kan komma att sätta ytterligare press på legitimiteten av systemet.</p>
<p>Utifrån framskrivningarna framträder en bild av generellt ökade ekonomiska påkänningar för den kommunala ekonomin till 2040. Framskrivningarna pekar dock på stora variationer mellan olika kommungrupper. För storstadskommunerna skulle de beräknade ekonomiska försämringarna uttryckt som kommunalskatt motsvara cirka 1 kronas höjning medan det skulle motsvara knappt 6 kronors höjning för kommunkategorin mycket avlägsna landsbygdskommuner. Om vi adderar intäkter från fastighetsavgifterna mildras dock utfallet något.</p>
<p>Ur det perspektivet framstår den försämrade ekonomin någorlunda hanterbar för storstäderna medan det ser svårare ut för landsbygdskommunerna. Med tanke på att 86 procent av befolkningen 2040 beräknas bo i storstadsregioner, eller i täta regioner nära en större stad, förefaller det som att de demografiska effekterna på den kommunala ekonomin trots allt kan hanteras utifrån ett nationellt perspektiv, om vi skulle bedöma det acceptabelt att höja kommunalskatten med 1–2 kronor. Om framskrivningen skulle visa sig stämma ser situationen däremot svårare ut för de 14 procent av befolkningen som bor i övriga kommunkategorier. För särskilt avlägsna landsbygdskommuner är det svårt att se att de på egen hand kan vidta tillräckliga åtgärder för att få intäkter och kostnader att balansera.</p>
<h2>4 Tilltagande kommunala utmaningar?</h2>
<p>Vi kan konstatera att de minsta kommunerna hittills har klarat sina åtaganden med den finansieringsmodell som finns idag. Frågan är vilka ekonomiska möjligheter de mest avlägsna landsbygdskommunerna har på sikt för att klara av de förändrade förutsättningarna. För att undersöka vilka möjligheter kommunerna har att på sikt klara av ökade ekonomiska utmaningar och påfrestningar bör man granska följande närmare: – hur olika kommuntyper klarar att hantera förändrade förutsättningar – möjligheter för kommuner att påverka och effektivisera sin egen verksamhet med rationaliseringar och utnyttjande av ny teknik – hur långt går det att utveckla olika typer av samverkansmodeller för att hantera nya förutsättningar och utmaningar i den egna kommunen</p>
<h2>4.1 Finns det ett samband mellan små och stora kommuners förutsättningar och deras ekonomiska resultat?</h2>
<p>RKA (Rådet för kommunala analyser och jämförelser) har granskat och försökt klargöra sambanden mellan kommunernas ekonomiska resultat och skilda förutsättningar (RKA 2006). RKA har dragit följande slutsats:</p>
<p>Små kommuner kan gå bra eller dåligt oavsett var de befinner sig i landet. Det innebär att det inte finns några tydliga samband.</p>
<p>Vidare har RKA i sina analyser granskat vad yttre omständigheter betyder i relation till kommunernas egen påverkan och beslut. För perioden 1996–2003 har ett antal bakgrundsfaktorer och deras korrelation med kommunernas ekonomi testats, dvs. hur kommuners ekonomiska resultat är relaterat till exempelvis en hög andel äldre, hög andel icke-förvärvsarbetande, skattekraften, kommunstorlek eller tillgänglighet till större centra. Resultaten blir oförändrade i den bemärkelsen att RKA finner mycket svaga eller inga samband alls mellan inkluderade bakgrundsfaktorer och kommunernas ekonomiska resultat.</p>
<p>RKA menar att de bakomliggande faktorernas påverkan på kommunernas resultat är så pass svaga att man bör rikta sig mot andra faktorer som kan förklara varför resultaten mellan kommunerna varierar (RKA 2006). RKA har därför undersökt ett antal andra faktorer som har mer att göra med kommunernas egna val. De finner tydliga samband mellan: – val av ambitionsnivå och kommuners höga kostnader (mätt i relation till standardkostnader) och dåliga ekonomi, – finansiell strategi och kommuners goda resultat (bra finansnetto brukar ha ett samband med bra resultat).</p>
<p>RKA menar att dessa faktorer förklarar mer än yttre bakgrundsfaktorer och att det mesta kan förklaras av skillnader i produktivitet mellan kommunerna (RKA 2006). Konsekvenserna av slutsatserna är att det finns stort eget handlingsutrymme för kommunerna att klara av kostnadsförändringar och att produktivitetsutrymmet är stort för enskilda kommuner, oavsett storlek eller lokalisering.</p>
<p>Om det finns starka argument för att kommunerna själva kan påverka sin produktivitet och utveckling oavsett storlek, blir motivet till att göra större ingrepp som kommunsammanslagningar mindre relevant för att hantera framtida resurs- och kostnadsutmaningar. RKA har också granskat kostnadseffektiviteten i kommunens obligatoriska verksamheter (dvs. förskola och skola, individ- och familjeomsorg, infrastruktur, politisk verksamhet och omsorg om äldre- och funktionshindrade samt specifika kostnader för flyktingar och arbetsmarknadsåtgärder). De finner stor skillnad mellan hur mycket denna verksamhet kostar för landets olika kommuner; från 30 000 till över 60 000 kronor per invånare.</p>
<p>Variationerna i dessa obligatoriska kostnader mellan kommunerna kan dock inte förklaras av storlek på kommunerna, dvs. i detta fall om kommunerna har över 10 000 invånare. RKA finner i en senare rapport ingenting som talar för att kommunernas obligatoriska kostnader skulle vara högre i de minsta kommunerna (RKA 2006). RKA lyfter i detta fram att små kommuner kan ha relativt god överlevnads- och anpassningsförmåga till strukturella problem.</p>
<p>Det finns även andra undersökningar som delvis stödjer detta synsätt, dock med en större fokusering på ännu mindre kommuner (färre än 10 000 invånare) och deras utmaningar i ett längre tidsperspektiv. I ansvarskommitténs skriftserie (Ansvarskommittén Fi 2003:02, 2006) lyfts fram att små kommuners problem inte främst har att göra med att de är små. Snarare är problemen och sårbarheten för dessa kommuner kopplade till geografiska förutsättningar samt om kommunerna är en del av eller har tillgänglighet till större arbetsmarknadsregioner. Det är i grunden hur isolerade dessa kommuner är som avgör hur stora kostnaderna blir. Det visar i rapporten att det stora flertalet av landets kommuner kommer att minska i folkmängd och antalet kommuner med färre än 5 000 invånare kommer att öka från 13 (2006) till 30 (2030). Små kommuner kommer att öka i alla län (Ansvarskommittén Fi 2003:02, 2006).</p>
<p>I rapporten undersöks små kommuners kostnader och ekonomiska resultat och det konstateras att små kommuners ekonomiska stabilitet varierar stort. Det är framför allt i Norrlands inland, skogslän, vissa delar av Syd- och Mellansverige som nettokostnaderna är markant högre än i övriga små kommuner. En negativ åldersstruktur med ökade kostnader för äldreomsorgen påverkar kostnadsläget för mindre kommuner. Skolan är också ett sådant område som påverkar och har tydliga skalnackdelar i mera glesbebyggda kommuner. Andra områden som kan vara problematiska ur ett kostnadsperspektiv är infrastruktur och boende.</p>
<p>Huvudslutsatsen är att merkostnaderna inte är relaterat till själva folkmängden utan till gleshet och geografiskt läge. Det är svårt att finna några tydliga samband mellan kommunernas storlek och deras ekonomiska resultat, men det är också något som är förväntat eftersom vi har ett utjämningssystem som ser till att likvärdiga förutsättningar skapas. De menar också att det inte finns något som stödjer att det finns ett samband mellan kommunstorlek och personalens utbildningsnivå eller inriktning. Små kommuner kan ha personal med både bättre och sämre utbildningsnivå än riksgenomsnittet. På så sätt förefaller det inte finnas några specifika nackdelar för små kommuners kompetensförsörjning. Studeras resultaten i grundskolan finns det inte heller något som specifikt pekar ut de mindre kommunerna som svaga i att förse invånarna med kvalité i offentlig verksamhet. I det stora hela är variationen stor inom gruppen små kommuner, både i positiv och negativ bemärkelse.</p>
<p>Hur ska då kostnadsförändringarna hanteras och vilka kommuner är det som drabbas? Här finns det olika uppfattningar om själva problemet och vilka lösningar som är mest lämpliga att genomföra på kort och lång sikt. Lösningsalternativen är avhängigt av hur man definierar själva problemet. Alternativet är först och främst om vi behöver genomföra några åtgärder eller inte. Om det sedan behövs åtgärder är det i hög grad frågan om vi kan lösa detta genom förändrad ansvarsfördelning mellan kommuner, utökad samverkan eller med hjälp av kommunsammanslagningar.</p>
<p>Det finns dock ingen tydlighet i vad som behöver göras utifrån nämnda studier. Snarare har de visat på att problemet är relativt komplicerat att lösa och enskilda åtgärder kommer inte vara tillräckliga för att lösa den problematik vi ser framför oss. Det finns dock en tydlighet i att de bl.a. menar att kommunsammanslagningar inte är en effektiv åtgärd för att lösa problematiken med växande antal små kommuner. En sådan åtgärd kommer inte att lösa gleshetsproblematiken med små kommuners svaga tillgänglighet till större arbetsmarknader. De stora vinsterna av kommunsammanslagningarna finns i befolkningstäta områden där flera kommuner ingår i en och samma arbetsmarknad. Besparingspotentialen är begränsad avseende administrativa kostnader. De reserverar sig dock för att om problematiken blir större med ökat antal småkommuner som hamnar under 5 000 invånare kommer trycket på kommunsammanslagningar att öka.</p>
<p>Sammanfattningsvis har små kommuner under en lång tid fått brottas med en negativ demografisk utveckling och hittills finns det inget som tyder på att de inte har klarat av att anpassa sig och upprätthålla en ”hygglig kvalité” på sina offentliga åtaganden. Vad dessa undersökningar pekar på är att man inte ska överdriva små kommuners ekonomiska situation. Det finns många som klarar sig bra och andra som klarar sig sämre, men det har inte i första hand att göra med befolkningsmängd. Det är andra faktorer som förklarar varför det ser ut som det gör i kommunen. Utgår vi ifrån dagens situation finns det inte alltför många skäl till varför vi behöver fundera över nya åtgärder för att hantera små kommuners problem utan utjämningssystemet klarar av att se till att vi får någorlunda likvärdiga villkor mellan kommunerna. Vi har hittills inte kunnat se en ”kritisk nivå” när kostnader blir ohanterliga för att klara den obligatoriska verksamheten men frågan är om små kommuner klarar av att leverera en förväntad standardhöjning framöver. Det finns även andra aspekter som behöver beröras, där små kommuner kan visa sig extra sårbara när det gäller att hantera kompetensförsörjning och utvecklingsfrågor.</p>
<h2>4.2 Kommer tillväxten av antalet små kommuner att avta?</h2>
<p>Det går alltid att diskutera olika gränser för när kommuner blir ”för små” och troligtvis finns ingen absolut kritisk gräns för när detta sker. Vid 1974 års kommunreform betraktades 8 000 invånare som en kritisk gräns för kommuner att kunna bedriva effektiv verksamhet. Storleken på kommunerna skulle anpassas till ett funktionellt perspektiv och det var viktigt att de nya kommunerna skulle vara stora nog för att utgöra egna bostads- och arbetsmarknadsregioner, med undantag av storstadsregionerna (Blücher m.fl. 2003).</p>
<p>Utvecklingen har dock ändrats sedan 1974. Mellan 1970 och 2008 har antalet ”lokala arbetsmarknader” minskat från drygt 180 till knappt 80 stycken. Samtidigt har befolkningsutvecklingen i många kommuner gått åt motsatt håll. Sverige har fått fler kommuner som inte längre är ”funktionella” i den bemärkelsen att de utgör lokala arbetsmarknadsregioner. Resultatet har blivit att vi har fått större och färre lokala arbetsmarknader, där det blir allt mer vanligt att människor bor i en kommun och arbetar i en annan.</p>
<p>Enligt det här perspektivet har Sverige i dag många enskilda kommuner som helt enkelt är för små för att kunna betraktas som funktionella. Behovet av mellankommunal planering har därför ökat, inte minst när det gäller krav på en fungerande infrastruktur över kommungränserna. Situationen i dag kräver alltså olika former av nya samverkanslösningar. Det blir därmed relevant att fråga sig hur effektiva sådana lösningar är jämfört med att stimulera kommunsammanslagningar. Utgångspunkten för att diskutera betydelsen av olika åtgärder borde i grunden vara relaterad till hur stora skillnaderna kommer att bli mellan kommunerna framöver. I tabell 4.1 redovisas framskrivningen för hur kommunstrukturen väntas förändras till 2040.</p>
<p>Källa: Egna beräkningar.</p>
<p>Som visas i tabellen förväntas utvecklingen fortsätta med fler större kommuner och fortsatt befolkningsminskning i mindre landsbygdskommuner, så att antalet kommuner med befolkning understigande 5 000 invånare ökar. Enligt befolkningsprognosen förväntas de minsta kommunerna uppgå till 23 stycken 2040, vilket är en ökning med åtta från dagens 15. Samtliga av dessa beräknas vara landsbygdskommuner, varav nio återfinns i kategorin mycket avlägset belägna landsbygdskommuner. Notera att de större kommunerna förväntas få en mycket positiv utveckling där 23 kommuner överstiger 100 000 invånare 2040. Det innebär att vi står inför en relativt tydlig förändring som är svår att påverka, dvs. arbetsmarknadsregionerna koncentreras och blir allt större samtidigt som kommunstrukturen blir allt mer obsolet i relation till hur lokala arbetsmarknadsregioner utvecklas. Frågan är om det är rimligt att försöka bibehålla en sådan kommunstruktur framöver när befolkningsförändringarna ser ut som de gör.</p>
<p>De framtida utmaningarna förväntas bli särskilt tydliga för de minsta kommunerna. Tidigare rapporter och underlag pekar på att en minsta befolkningsnivå bör ligga på minst 8 000 invånare. Ett senare mått på minsta befolkningsunderlag finns inom den kommunala kostnadsutjämningen där ett antal delmodeller innehåller beräkningar av merkostnader på grund av ogynnsam befolkningsstruktur (Tillväxtanalys 2011b). En av delmodellerna som innehåller sådana beräkningar är den s.k. grundskolemodellen. Beräkningarna skattar vid vilken nivå kommunerna åsamkas merkostnader på grund av ogynnsamma strukturella förhållanden (t.ex. långa avstånd och spridd befolkning).</p>
<p>I de skattningar som gjorts har kostnader beräknats för ett antal olika skolstorlekar. Därigenom har ett mått på kostnad per elev och skolstorlek erhållits. För skolor med elever i årskurs 1–5 pekar beräkningarna på att en ekonomiskt ”optimal” skolstorlek är cirka 200 elever. För de högre årskurserna, 6–9 har en ”optimal” skolstorlek antagits till cirka 400 elever. Antagandena innebär att det ur effektivitetssynpunkt bör eftersträvas att driva skolor av minst den storleken. Omräknat till vilket befolkningsunderlag kommunerna behöver ha för att få en effektiv organisation av grundskolorna, innebär det cirka 10 000 invånare.</p>
<p>Dessa mått är inga absoluta mått, snarare en indikation på ett rimligt ungefärligt värde för vilket befolkningsunderlag som krävs för att driva en hyfsad effektiv verksamhet. Givetvis spelar strukturella förhållanden in såsom avstånd och gleshet.</p>
<p>Om ambitionen är att kommunerna ska ha utvecklingskraft är det sannolikt att det skulle krävas större befolkningsunderlag, kanske åtminstone 20 000 invånare. De förväntade ökade utmaningarna drabbar i första hand mindre avlägsna landsbygdskommuner. Det är inte säkert att storleken i sig (befolkningsmängden) behöver vara ett problem. Snarare förefaller det finnas ett mönster där kommunernas struktur och belägenhet, kombinerat med folkmängd, ger ökade påkänningar.</p>
<p>I figur 4.1 illustreras var i landet de mindre kommunerna beräknas finnas 2040. Av figuren framgår att det förväntas finnas en tämligen stor geografisk spridning av de minsta kommunerna. Det framgår också att variationen på kommunernas yta är stor. Generellt innebär en ytstor kommun med spridd befolkning svårigheter att driva verksamheten kostnadseffektivt. Omvänt gäller för kommuner med mindre geografisk yta och mer koncentrerad befolkning, där det finns betydligt större möjligheter att driva kostnadseffektiv verksamhet. Detta förhållande påverkar inte minst kommunernas möjligheter att anpassa verksamheten till nya demografiska förhållanden. Stor yta med långa avstånd innebär svårigheter att rationalisera verksamheten fullt ut. Exempelvis kan det finnas skäl att inte lägga ner skolor, äldreboenden eller andra enheter, trots att befolkningsunderlaget normalt skulle betraktas som för litet för att driva en kostnadseffektiv verksamhet. Med andra ord finns en dimension av glesbygdsproblematik som innebär särskilda utmaningar för kommunerna med minst antal invånare.</p>
<p>Källa: rAps.</p>
<p>Av figuren framgår att ett antal kommuner i Norrlands inland, delar av Bergslagen och Småland står inför särskilda utmaningar, i termer av mycket liten framtida befolkning.</p>
<h2>4.3 Behov av åtgärder</h2>
<p>De demografiska förändringarna synes slå särskilt hårt mot de små avlägsna kommunerna, samtidigt som det egna handlingsutrymmet för dessa ser ut att minska över tid. Frågan är vilka handlingsalternativ, eller möjliga åtgärder, som kan vidtas för att möta de kommande utmaningarna.</p>
<p>I grova drag kan vi dela in åtgärderna utifrån tre aspekter; vad kommunerna själva kan göra, vad kommunerna kan göra i samverkan med andra, samt åtgärder som kan vidtas av staten. De ökade påkänningarna som visas i framskrivningarna, kanske främst vad gäller den framtida kompetensförsörjningen som presenteras i kapitel 5, kan delvis avhjälpas genom en kombination av strategier. Insatserna kan vara till hjälp främst på kort sikt. På längre sikt behövs sannolikt mer genomgripande institutionella insatser för att hantera problemen, vilket diskuteras i det följande.</p>
<h2>4.3.1 Vad kan kommunerna själva göra?</h2>
<p>En första naturlig åtgärd kan vara att vidta åtgärder för att öka produktiviteten, dvs. försöka få ut mer verksamhet med oförändrade eller krympande resurser. Produktivitet kan beskrivas som relationen mellan den mängd varor eller tjänster som produceras (kvantitet, volym) och den mängd produktionsfaktorer som går åt för att producera dessa varor och tjänster. Det innebär att ju större kvoten är mellan mängden prestationer/aktiviteter och mängden insatta resurser, ju högre är produktiviteten. Ett sätt att öka produktiviteten är kort och gott att försöka få ut mer prestationer med lika stora insatta resurser.</p>
<p>I grova drag kan vi säga att produktiviteten i en viss verksamhet avgörs av två variabler; tillgång till produktionsteknologi samt hur effektivt tillgänglig teknologi och produktionsfaktorer används. Den senare variabeln kallas ofta för teknisk eller inre effektivitet och innebär att en aktivitet ska organiseras så att mängden varor och tjänster som kan produceras med en given uppsättning produktionsfaktorer och teknologi blir så stor som möjligt. Produktionen sägs vara effektiv när det inte går att öka produktionen eller öka kvaliteten genom en omfördelning av resurserna, utan att det leder till minskad produktion av en annan vara eller tjänst.</p>
<p>Ett problem med produktivitetsmåttet inom offentligt finansierad verksamhet är dock att det inte alltid ger någon närmare information om kvaliteten  på tjänsterna. Även om utvecklingen av verksamhets- och kostnadsstatistik utvecklats kraftigt under senare år, finns fortfarande betydande brister i tillgång på data vad gäller kopplingen till levererad kvalitet. Försök har gjorts att komplettera produktivitetsmåtten med kvalitetsmått. I en ESO-rapport (Arnek 2014) konstateras att det finns svaga samband mellan kostnader per prestation och kvalitet. Rapporten pekar på brister i tillgången på data som gör att det är svårt att göra kvalitetsjusterade analyser av produktivitetsutvecklingen inom offentlig sektor. Användandet av produktivitetsmåttet bör därför tolkas med försiktighet.</p>
<p>Genom att belysa produktivitetsutvecklingen i centrala delar av kommunal verksamhet försöker vi tolka hur stort kommunernas handlingsutrymme kan vara för att genomföra produktivitetsförbättringar framöver. I följande avsnitt undersöks hur produktivitetsutvecklingen varit i två stora kommunala verksamheter, grundskola och kommunal äldreomsorg.</p>
<p>Produktivitetsutveckling inom grundskolan</p>
<p>För att få en indikation på produktivitetsutvecklingen inom grundskolan har vi granskat utvecklingen av antalet grundskoleelever och utvecklingen av kommunernas kostnader. Gällande utvecklingen av antalet elever, ser vi att trenden för de senaste årens utveckling överensstämmer med den förväntade utvecklingen till 2040. Antalet elever har minskat i landsbygdskommunerna, medan de ökat i storstäderna (9 procent) och i täta kommuner nära en större stad (10 procent), se tabell 4.2.</p>
<h2>Tilltagande kommunala utmaningar? Bilaga 7 till LU15</h2>
<p>Källa: SCB, egna beräkningar.</p>
<p>För att få en bild av hur kostnaderna utvecklats har en indexering av kostnadsutvecklingen gjorts. Kostnaderna avser hemkommunens bruttokostnad för grundskolan och omfattar både kommunala och privata skolor.</p>
<p>Av tabell 4.2 framgår att kostnaderna för grundskolan ökat för samtliga kommungrupper för de aktuella åren. Kostnadsökningen har varit störst för storstadskommunerna, vilket inte är förvånande med tanke på att de också har haft en ökning av antal elever. Vi ser dock att den indexerade kostnadsökningen klart överstiger ökningen av elevantalet. Skillnaden mellan kostnadsökningen och elevunderlaget är 10 procentenheter.</p>
<p>Vi ser däremot att kostnadsutvecklingen för grundskolan i stort sett varit oförändrad i de mest avlägsna landsbygdskommunerna, trots att elevunderlaget i dessa sjunkit med 10 procent under den studerade tiden. Det innebär att kostnadsökningarna för grundskoleverksamheten är cirka 10 procentenheter högre än förändringen av elevunderlaget även för denna kommungrupp.</p>
<p>Anm.: Indexeringen är gjord i löpande priser</p>
<p>Källa: SCB räkenskapssammandrag och egna beräkningar.</p>
<p>Med tanke på den korta tidsperioden som redovisats ovan bör en viss försiktighet iakttas vad gäller slutsatser av kostnads- och produktivitetsutveckling inom grundskolan. Vi ser att kostnadsökningarna regelmässigt överstiger de demografiskt betingade förändringarna, för såväl växande som krympande kommuner. Dessa iakttagelser stöds även av andra undersökningar som försökt mäta produktivitetsutvecklingen i ett längre tidsperspektiv (SKL 2014 och Arnek 2014).</p>
<p>En av förklaringarna till att kostnaderna ökar mer än vad som kan förklaras av demografriska faktorer, kan vara att en relativt stor del av verksamheten är låst i fasta kostnader. För kommuner med befolkningsökning kan ett ökat elevunderlag innebära ”tröskeleffekter” som uppkommer när eleverna inte får plats i de befintliga skolorna. Vid ett visst tillkommande elevunderlag uppstår då investeringsbehov i nya lokaler (med krav på ny eller utökad personal). För de mindre landsbygdskommunerna innebär de långa avstånden hinder för att rationalisera verksamheten, även om eleverna skulle kunna samlokaliseras i färre skolor. Här uppstår merkostnader genom nödvändigheten av att driva mindre skolor med halvtomma klasser.</p>
<p>Resultaten visar att kostnadsutvecklingen varit relativt stabil och att det inte finns någonting som tyder på att det skett betydande produktivitetsförbättringar inom grundskolan. Tvärtom är mönstret att kostnadsökningarna ligger klart över vad som förklaras av demografiska förändringar. Vi får dock komma ihåg vad som betonades inledningsvis; att produktivitetsförändringar inom den offentliga sektorn måste tolkas med viss försiktighet. Det finns en relativt stor osäkerhet kring vad dessa kostnadsförändringar står för. Måttet säger inte något om kvaliteten på tjänsterna och det kan inte heller fånga om förutsättningarna förändrats eller att resursbehoven ökat på annat sätt än vad som fångas av demografiska faktorer. Vi är ändå av uppfattningen att detta indikerar just svårigheter med att påverka produktivitetsförbättringar och kostnadsutvecklingen inom skolan, vilket i sin tur sätter ramarna för kommuners handlingsutrymme och möjligheter att själva påverka och anpassa kostnaderna till nya förutsättningar.</p>
<p>Produktivitetsutveckling inom äldreomsorgen</p>
<p>För att få ett mått på möjligheterna att öka produktiviteten inom den kommunala äldreomsorgen undersöks hur utvecklingen varit avseende omfattningen av vård- och omsorgstjänster samt kostnader de senaste åren. som kommunen ansvarar för enl. 18 § HSL (hemsjukvård)</p>
<p>Källa: SKL, Kolada.</p>
<p>Som tabell 4.4 visar har andelen av befolkningen över 65 år som beviljats hemtjänst i ordinarie boende eller som bott permanent i särskilt boende minskat. Detta kan i stort sett helt förklaras av att andelen äldre som bor i särskilt boende har minskat kraftigt under senare år. År 2002 bodde 7,6 procent av den äldre befolkningen permanent i särskilt boende, medan det 2012 endast var 4,7 procent (Arnek 2014). Det har med andra ord skett en förskjutning från särskilt boende till omsorg via hemtjänst.</p>
<p>I tidigare kapitel framgick att antalet äldre ökar i hela landet, samtidigt som tabell 4.4 visar att andelen som är beviljad hemtjänst i ordinärt boende, eller som bor i särskilt boende, minskar. Det innebär att antalet vårdtagare i stort sett varit oförändrat under 2008–2012. År 2008 var cirka 253 000 invånare över 65 år beviljade hemtjänst i ordinärt boende, eller bodde permanent i särskilt boende. År 2012 var motsvarande siffra 251 000. Likaså har antalet personer som varit mottagare av hälso- och sjukvård i hemmet varit i stort sett oförändrat under 2008–2012 (SKL, Kolada).</p>
<p>Av tabell 4.5 framgår att kommunernas kostnader har ökat med cirka 11 procent (löpande priser) under motsvarande år. Vi kan se att antalet äldre över 65 år ökat lika mycket. Något förenklat skulle därför kunna sägas att kostnaderna för kommunernas äldreomsorg inte ökat mer än vad som följer den demografiska utvecklingen. En del insatser kan därför ha lett till mer kostnadseffektiva lösningar. Det skulle kunna vara ett tecken på att produktiviteten utvecklats mer positivt för den kommunala äldreomsorgen, jämfört med andra kommunala verksamheter där kostnadsutvecklingen historiskt varit cirka 1 procent högre än vad som förklaras av den demografiska utvecklingen.</p>
<p>Med hänsyn till den trend av minskande andel av befolkningen som är beroende av äldreomsorgsinsatser kan man dock ifrågasätta om det skett någon produktivitetsutveckling inom den kommunala äldreomsorgen. Trenden synes vara att de äldre helt enkelt är piggare nu än tidigare. En allmänt förbättrad folkhälsa innebär att färre äldre är i behov av äldreomsorg.</p>
<p>Det kan finnas flera förklaringar till utvecklingen som beskrivs i tabellerna. En av förklaringarna som nämnts är att många invånare omfattades av omsorgsinsatser under 1980-talet trots att omsorgsbehoven kanske inte var så stora (SKL 2014). Det kan därför exempelvis handla om ändrade prioriteringar som bidrar till att andelen omsorgstagare minskat. eller särskilt boende</p>
<p>Anm.: Avser invånare 65 år eller äldre. Kostnaderna avser bruttokostnad minus interna intäkter och försäljning till andra kommuner och landsting avseende vård och omsorg enligt SoL/HSL.</p>
<p>Källa: Kolada, SCB.</p>
<p>Vi kan se att kostnaderna ökat under perioden och att det inte finns några tydliga positiva tecken på att det har skett produktivitetsförbättringar, förutsatt att insatserna inte är mer kvalitativa eller mer omfattande än tidigare år. Det finns på så sätt inte mycket som talar för att det skulle vara enkelt att påverka produktiviteten inom dessa verksamheter. Kommunernas möjligheter att själva öka produktiviteten inom den kommunala kärnverksamheten kan därför ifrågasättas. Det leder oss också till att utgå ifrån att kommunernas handlingsutrymme och möjligheter att hantera tuffare demografiska utmaningar egentligen är mer begränsat än vad som lyfts fram i inledningen av kapitlet.</p>
<p>Hur mycket kommunerna de facto själva kan lösa av framtida finansieringsproblem är givetvis en öppen fråga, men vi ställer oss frågande till att lägga det mesta av ansvaret på kommunerna för hur det ska hanteras.</p>
<h2>4.3.2 Vad kan kommunerna göra i samverkan med andra?</h2>
<p>Mellankommunal samverkan</p>
<p>Givet att framskrivningen stämmer och att vi kommer att få en tilltagande polarisering mellan små och stora kommuner i landet, blir det svårare att trovärdigt argumentera för att kommunerna kommer att få bättre möjligheter till samverkan sinsemellan. En fungerande samverkan bygger på att de deltagande aktörerna har tillräckliga resurser för att aktivt kunna delta. Enligt en tidigare rapport från Tillväxtanalys (2011c) hämmas samverkan mellan kommuner (och mellan kommuner och regioner) av att de minsta kommunerna inte har tillräckliga resurser för att aktivt kunna delta.</p>
<p>Det finns som sagt olika sätt att samverka mellan kommunerna och det finns risker med att samverkan inte blir tillräckligt skarp i utsatta lägen. Kommunallagen ger kommunerna legala möjligheter att driva verksamheter gemensamt med andra kommuner. I princip finns tre organisatoriska möjligheter att driva samverkan på; kommunalförbund, gemensam nämnd samt genom civilrättsliga avtal. Utvecklingen av mellankommunal samverkan har ökat över tiden. Mellan 2008 och 2012 har antalet kommunalförbund ökat från 168 till 195 (Skr. 2012/13:102). De verksamhetsområden där det är vanligt förekommande med samverkan är utbildning, räddningstjänst och socialtjänst. I Norrlands inland är det mindre förekommande med samverkan, vilket delvis kan förklaras av långa avstånd (Ansvarskommittén Fi 2003:02, 2006).</p>
<p>Ökad samverkan mellan kommuner kan vara effektivt på så sätt att man kan dela kostnader och kompetens. Rekrytering av personal kan underlättas, genom möjligheten att erbjuda fler heltidstjänster. Samverkan innebär samtidigt vissa nackdelar. En nackdel är att det skapar oklarheter i mandat och ansvarsutkrävande. Det kan också vara svårt att realisera effektiviseringsmöjligheter när samverkan bygger på olika typer av förhandlingar mellan de parter som samverkar. Kostnadseffektiva lösningar kan vara svåra att realisera om de skulle medföra för stora nackdelar för någon av de ingående parterna, ex. i form av tappade lokala arbetstillfällen. Samverkansmodellen blir också tidskrävande då den bygger på förhandlingslösningar.</p>
<p>Förstärkt flernivåsamverkan</p>
<p>Flernivåsamverkan kan avse såväl samverkan mellan olika nivåer i samhället (vertikal samverkan) som mellan privata och offentliga aktörer (horisontell samverkan). Förhoppningen är att ett stärkt flernivåsamarbete kan frigöra mer resurser. Även om fenomenet inte är nytt för svenska förhållanden har det fått något av en normativ innebörd. Inom den regionala tillväxtpolitiken har det länge pratats om vikten av ökad sektorsamverkan och att söka samarbeten med civilsamhället och privata aktörer.</p>
<p>Flernivåsamverkan kan bidra till att kommuner får viktiga impulser till förbättring och bättre helhetslösningar, men det finns många praktiska problem och effektiviteten kan i många fall ifrågasättas. En tidigare publicerad rapport från Tillväxtanalys (2014b) visar att det finns svårigheter att få flernivåsamverkan att fungera i praktiken. Rapporten pekar på ett antal problem, såsom att samverkan mellan stora och små kommuner kan vara problematiskt. Ytterligare en komplikation kan vara att olika aktörer, i första hand kommuner och regioner, har olika mandat och olika ansvarsförhållanden. Det kan finnas konkurrenssituationer som inte blir tydliga och försvårar genomförandet i praktiken. Systemet innebär i så måtto inbyggda målkonflikter vilka också försvårar samverkan i praktiken. Det regionala mandatet är relativt oklart i dag i relation till den lokala och nationella nivån. Det är en systemsvaghet som inte underlättar möjligheterna till samverkan. I skarpa lägen och när tuffare beslut ska tas finns det risker med att genomförandet varken blir skarpt eller effektivt. Rapporten pekar på att den svenska regionala nivån generellt är relativt svag i fråga om formella befogenheter och ledarskap, vilket kan innebära svårigheter när det gäller att utveckla samverkan vidare med främst den kommunala nivån.</p>
<p>En tydlig slutsats från rapporten är att en fruktbar samverkan förutsätter att de ingående aktörerna har tillräckliga resurser och kapacitet för att fullt ut kunna delta. Bilden är att många kommuner i dag har för begränsade resurser för att detta ska kunna vara möjligt, vilket i sin tur innebär ökad fragmentisering mellan starka och svaga kommuner. Om denna fragmentisering fortgår och skapar allt fler icke-likvärdiga kommuner kommer pressen på utökad samverkan att tillta. Frågan är hur länge det kommer att vara effektivt med samverkanslösningar i relation till att påverka själva kommunstrukturen.</p>
<p>Innovativa och kostnadseffektiva lösningar</p>
<p>En möjlighet att hantera utmaningarna kan vara att ny teknik utvecklas och används i ökad utsträckning i verksamheten. Inom exempelvis grundskolan kan vi på basis av framskrivningarna anta att vissa elever kan komma att få ohållbart långa avstånd till närmaste skola, om avfolkningen leder till att vissa glesbygdskommuner tvingas lägga ner verksamheten. Genom ökad användning av distansundervisning skulle avstånden åtminstone delvis kunna överbryggas, t.ex. genom att använda distansundervisning vissa dagar per vecka eller för vissa ämnen. På så sätt kan det också öppnas upp för mer kostnadseffektiva lösningar. Ny teknik och innovativa lösningar inom äldreomsorgen skulle också kunna öppna för mer kostnadseffektiv verksamhet, exempelvis genom utvecklade system som sätter brukaren i kontakt med äldreomsorgspersonal. Vilket genomslag teknikutvecklingen kan få för välfärdstjänsterna är dock svårbedömt.</p>
<p>Utveckla lokal anpassningspolitik</p>
<p>Alla kommuner arbetar med strategier och planer där kommunens framtidsfrågor behandlas. Ofta uttrycker strategierna och planerna en kommunal utvecklingsvilja som inte alltid går ihop med den historiska utvecklingen, särskilt för kommuner som minskar i befolkning. Exempelvis har Syssner (2014) i en studie pekat på att beslutsfattare uppfattar demografin som en viktig planeringsförutsättning, men att man ogärna pratar om det faktum att befolkningen minskar. En viktig slutsats i studien är att få kommuner tycks formulera en strategi eller samlad politik för hantering av de utmaningar som följer av minskande befolkning. I stället utformar man strategier för tillväxt, eftersom det är normen i lokal och regional utvecklingspolitik. Frågan om negativ befolkningstillväxt är politiskt känslig och det är en svår utmaning för kommunerna att ha befolkningstillväxt som mål, samtidigt som man måste planera för befolkningsminskning och minskande kommunal verksamhet. I studien pläderas i stället för att s.k. lokal anpassningspolitik bör utvecklas. Det handlar om en politik som formulerar och preciserar de insatser som man ämnar göra för att anpassa sig till minskande befolkningstal och nya ekonomiska förutsättningar.</p>
<h2>4.4 Ökat behov av långsiktiga lösningar</h2>
<p>De möjligheter och problem som diskuterats ovan lyfter frågan om kommunerna själva, eller i samverkan med andra, har tillräckliga resurser och möjligheter för att möta de ökade utmaningarna. Särskilt relevant är frågan hur de små avlägsna landsbygdskommunernas långsiktiga förutsättningar ser ut för att kunna leverera välfärdstjänster. Här finns sannolikt behov av mer långsiktiga lösningar, dvs. lösningar som fokuserar på organisatoriska och institutionella faktorer eller tekniska alternativ som kan lindra framtida regionala obalanser. Troligen behöver de små landsbygdskommunerna på ett tydligare sätt ingå i ett större sammanhang som gör det lättare för dem att få tillgång till resurser och specifik kompetens.</p>
<p>Problemen består dels av förväntade ökade ekonomiska svårigheter, dels av svårigheter att rekrytera arbetskraft med rätt kompetens (se vidare kapitel 6). Det har i andra undersökningar (ex. RKA 2006) ifrågasatts att små kommuner generellt skulle ha sämre ekonomi än större. Den demografiska påverkan på den kommunala ekonomin skulle därmed kunna vara överdriven.</p>
<p>I följande avsnitt granskar vi närmare om det finns något som ändå talar för att de små kommunerna står inför större utmaningar än större kommuner framöver och att vi på så sätt behöver överväga mer långsiktiga lösningar.</p>
<p>Höga nettokostnader och fortsatta förväntade kostnadsökningar för avlägsna kommuner</p>
<p>I kapitel 3 framgick att landsbygdskommunerna generellt hade högre nettokostnader per invånare än storstadskommunerna 2013. Enligt framskrivningarna förväntas dessa nettokostnader fram till 2040 öka i snabbare takt hos landsbygdskommunerna än i storstadskommunerna.</p>
<p>Denna bild kompletteras nedan med beräkningarna från de tre senaste årens resultat enligt räkenskapssammandragen.</p>
<p>Sämre ekonomiskt resultat i mindre och avlägsna landsbygdskommuner</p>
<p>Som framgår av figur 4.2 har storstadskommunerna betydligt starkare ekonomiskt resultat per invånare än avlägsna landsbygdskommuner har. Skillnaden är relativt stor; från ett genomsnittligt positivt resultat för de mest avlägsna landsbygdskommunerna med 670 kronor per invånare till 1 755 kronor per invånare för storstadskommunerna.</p>
<p>Källa: Kolada och egna beräkningar.</p>
<p>Högre skattesatser i avlägsna landsbygdskommuner</p>
<p>Skattesatsen kan användas som en grov indikator på hur välmående en kommun är. Givet att kommunerna i grova drag producerar välfärdstjänster med jämförbar kvalitet, har en kommun med lägre skattesats ett bättre utgångsläge än kommuner med högre skattesatser. Med utgångspunkt från att de flesta kommuner är ovilliga att ta ut högre kommunalskatter än nödvändigt kan skattesatsen säga något om möjligheterna att driva effektiv verksamhet. En jämförelse av skattesatser för 2013 visar att de kommuner som då hade de högsta skattesatserna fanns i kategorin mycket avlägset belägna landsbygdskommuner, se tabell 4.6.</p>
<p>Källa: SCB.</p>
<p>Det skiljer cirka 5 kronor i kommunal skattesats mellan storstadskommunerna och de mycket avlägset belägna landsbygdskommunerna. Det generella mönstret avseende den nuvarande skattekraften är att skattesatsen följer graden av centralitet. Hög centralitet innebär generellt lägre skattesats, medan kommuner med låg centralitet oftare har högre skattesatser. Variationer i skattesats påverkas av skatteväxlingar som genomförts mellan kommuner och landsting, vilket skulle kunna vara en potentiell förklaring till de skillnader som kan observeras. Enligt en tidigare sammanställning av Statskontoret (2012) kan dock skatteväxlingar förklara som mest 1,50 kronor i skillnad i kommunalskatt.</p>
<p>Det kommunalekonomiska systemet ska utjämna för just sådana förhållanden, dvs. strukturella faktorer som inte är påverkbara för de enskilda kommunerna men som medför merkostnader i den kommunala verksamheten. Tabell 4.6 visar dock att det finns ett strukturellt mönster där landsbygdskommunerna har avsevärt högre skattenivå för att kunna finansiera sin verksamhet, trots en omfattande utjämning genom det kommunalekonomiska utjämningssystemet.</p>
<p>I en studie från Umeå universitet (Andersson 2011) har förklaringar till olika kommunalskatter undersökts. I studien har skattningar gjorts avseende kommunernas effektivitet och servicenivå och hur sådana skillnader kan förklara skillnader i skattesats. Studien kommer fram till att det inte finns stöd för att skillnader i service och effektivitet förklarar skillnader i skattesatser annat än på marginalen.</p>
<p>Sambandet mellan nettokostnader och strukturkostnader</p>
<p>En jämförelse mellan framräknade strukturkostnader och faktiska redovisade nettokostnader indikerar att de faktiska redovisade nettokostnaderna är systematiskt högre för landsbygdskommunerna än för storstäderna.</p>
<p>Källa: SCB.</p>
<p>Att de framräknade strukturkostnaderna inom det kommunalekonomiska utjämningssystemet understiger de faktiska redovisade nettokostnaderna följer det förväntade mönstret eftersom systemet enbart ska utjämna för strukturellt betingade kostnader för obligatoriska verksamheter. Det kan dock antas att kommunerna också lägger in politiska mål och avvägningar för verksamheten som påverkar kostnaderna. Det kan exempelvis handla om medvetna (högre) kvalitetsmål och/eller politiska prioriteringar såsom bibehållande av små skolor. Som figur 4.3 indikerar, kan det dock finnas systematiska skillnader till landsbygdskommunernas nackdel.</p>
<p>En tänkbar förklaring skulle kunna vara att landsbygdskommunerna har ”för hög” standard eller kvalitet i förhållande till sina intäkter, och att landsbygdskommunerna därmed generellt har högre kvalitet i sin verksamhet än storstadskommunerna. Om så är fallet, är det inte konstigt att jämförelsen pekar på att nettokostnaderna generellt avviker mer från strukturkostnaderna för dessa kommungrupper. Det är i princip upp till varje kommun att bestämma sin kvalitetsnivå (utifrån den minsta nivå som anges genom lagstiftning). Däremot ska inte det kommunalekonomiska systemet kompensera för skillnader i ambitions- och kvalitetsnivå.</p>
<p>En annan förklaring skulle kunna vara att systemet för kostnadsutjämningen inte lyckas fånga alla strukturella kostnader som följer av att driva verksamhet i landsbygdskommuner med långa avstånd och litet befolkningsunderlag. Det skulle helt enkelt kunna vara så att systemet systematiskt missgynnar dessa kommungrupper. Det kan därför finnas skäl att närmare undersöka om den kommunalekonomiska utjämningen systematiskt missgynnar vissa kommungrupper samt, om så är fallet, försöka få fram orsakerna till detta.</p>
<p>Ökad sårbarhet</p>
<p>Senare framskrivningar som presenteras i kapitel 5 och 6 visar på en mycket ojämn utveckling för Sveriges kommuner och arbetsmarknadsregioner. Det ser ut som att många regioners sårbarhet kommer att öka, vilket innebär att även mindre förändringar kan få stor negativ inverkan på regionernas utveckling. Strukturomvandlingen är i ett nationellt perspektiv relativt tydlig, där vissa näringar går framåt och ersätter äldre näringar. I ett regionalt perspektiv blir bilden mer komplicerad, där utvecklingen går olika snabbt. Det är heller inte självklart att gamla näringar ersätts av nya i samband med att verksamheter rationaliseras eller att efterfrågan förändras på den regionala nivån.</p>
<p>Tjänstenäringarnas sysselsättningsutveckling är koncentrerad till större FA-regioner och befolkningens åldersfördelning kommer att bli mer ojämn mellan regioner. De tilltagande regionala obalanserna som framskrivningen visar kommer att sätta ytterligare press på de mindre kommunerna. Ökade strukturella kostnader och heterogenitet hos arbetskraften kommer att utmana både det kommunala utjämningssystemet och förmågan att på lokal nivå integrera människor i arbetslivet och i sektorer med framtida arbetskraftsunderskott. Mönstret är tydligt i kommunstrukturen, det visar på en tydlig och tilltagande polarisering mellan de minsta och största kommunerna i landet som inte har varit lika påtaglig tidigare. Allt fler kommuner kommer att ha en mycket svag sysselsättnings- och demografisk utveckling. Det kraftiga sysselsättningstappet i industrin kompenseras inte på regional nivå. Framskrivningen visar att tjänstenäringarnas sysselsättningsexpansion är mera knutet till större FA-regioner, framför allt till våra tre storstadsområden.</p>
<p>Om en stor andel av den arbetsföra befolkningen flyttar kan arbetskraftsresurserna i allt fler mindre regioner bli uttömda. Samtidigt innebär globaliseringen ökad regional konkurrens om arbetskraft och kompetens. Vi har också under senare år sett en ökad decentralisering inom vissa politikområden som innebär ökade krav på den kommunala och regionala nivån. Detta innebär i sig ökade behov av resurser, stabilitet och kompetens hos de lokala och regionala offentliga aktörerna. Framskrivningarna tyder på att Sverige sannolikt kommer att få allt fler mycket små kommuner, dvs. med en befolkning som understiger 5 000 invånare. För många kommuner kommer det att innebära att handlingsutrymmet krymper, instabiliteten tilltar samtidigt som de har fått ett större ansvar inom flera verksamheter. Detta är en förändring som är svår att hantera och lösa på egen hand, särskilt för de små och avlägset belägna landsbygdskommunerna.</p>
<p>De ekonomiska framskrivningarna utgår från ett relativt optimistiskt antagande att de kommunala nettokostnaderna följer den demografiska utvecklingen. Om vi däremot gör ett alternativt antagande att den kommunala kostnadsutvecklingen följer den historiska utvecklingen, med kostnadsökningar 1 procent utöver vad som förklaras av demografiska förändringar, ger framskrivningarna en mer negativ bild. I ett sådant scenario uppstår klara problem att finansiera de kommunala välfärdstjänsterna. Alla kommunkategorier skulle i ett sådant fall ställas inför mycket stora ekonomiska utmaningar. De största problemen skulle uppstå i de mest avlägsna landsbygdskommunerna där den ekonomiska förändringen till 2040 skulle motsvara drygt 25 000 kronor per invånare (i fasta priser). Uttryckt i behov av höjd kommunalskatt skulle det motsvara cirka 18 kronor för denna kommunkategori. Även för storstadskommunerna skulle det alternativa scenariot innebära stora ekonomiska påfrestningar. Uttryckt i behov av höjd kommunalskatt skulle det motsvara cirka 8 kronor.</p>
<h2>4.4.1 Statliga åtgärder</h2>
<p>Kommunerna har hittills kunnat hantera situationen. Frågan är dock hur den framtida verksamheten kommer att påverkas av de beräknade demografiska förändringarna, som blir särskilt tydliga för de avlägsna landsbygdskommunerna. Trots den omfattande utjämning som sker inom det kommunalekonomiska utjämningssystemet förefaller svårigheterna stora för denna grupp kommuner. Det synes heller inte framkomligt att ytterligare höja kommunalskatten, och därigenom ytterligare öka på gapet i utdebitering mot storstäderna.</p>
<p>Sammantaget finns tecken på att de demografiska utmaningarna innebär så pass stora utmaningar att det kan ifrågasättas om kommunerna själva kan vidta tillräckliga åtgärder för att hantera dessa. Den bild som framträder utifrån framskrivningen indikerar att det sannolikt också krävs statliga åtgärder för att stödja särskilt de små avlägset belägna landsbygdskommunerna. ”Kommunakut”</p>
<p>Det finns i dag ingen systemberedskap för att hantera utmaningarna knutna till de mindre landsbygdskommunerna. Det vill säga, det finns inget nationellt system som kan gripa in för att stödja svaga kommuner med otillräckliga förutsättningar att bedriva en fungerande verksamhet. Mot bakgrund av att det kommunala handlingsutrymmet för att hantera de förväntade utmaningarna synes små, skulle det kunna övervägas att inrätta någon form av nationellt system som kan ingripa och hjälpa enskilda kommuner när så krävs. Ett sådant eventuellt initiativ skulle kunna ses som en kortsiktig åtgärd för att hjälpa upp situationen för enskilda kommuner. Det får dock anses otillräckligt på längre sikt.</p>
<p>Översyn och justering av det kommunalekonomiska utjämningssystemet</p>
<p>Den framskrivning av kommunernas ekonomi som tidigare redovisats har gjorts utifrån vissa antaganden och schabloner. Det finns vissa osäkerheter i framskrivningarna särskilt vad avser träffsäkerheten i kostnadsutjämningen. Trots dessa osäkerheter kan det finnas skäl för staten att noga följa utvecklingen av olika kommungruppers ekonomiska resultat och hur väl det kommunalekonomiska systemet förmår utjämna för strukturellt betingade merkostnader.</p>
<p>Ändrade ansvarsförhållanden</p>
<p>En annan möjlig åtgärd skulle kunna vara att ändra ansvarsförhållandena mellan den kommunala, regionala och statliga nivån, t.ex. genom en asymmetrisk samhällsorganisation där större kommuner har större befogenheter än mindre har. En sådan åtgärd är dock långt ifrån oproblematisk. Dels skulle en reform av det slaget sannolikt leda till att den redan nu tydliga polariseringen mellan svaga och starka kommuner ytterligare skulle förstärkas, med risken att vi får ett a och blag bland kommunerna. Dels skulle det sannolikt innebära otydlighet för medborgarna om var ansvaret ligger i olika välfärdsfrågor eftersom detta skulle variera mellan olika delar av landet. Ett alternativ skulle kunna vara att justera lagstiftningen så att det blir möjligt för en större kommun att i princip överta ansvaret för verksamheten i en mindre.</p>
<p>Ett område som inneburit stora omfördelningar i ansvarsfördelning är grundskolan. Kommunaliseringen 1991 innebar att kommunerna fick ett samlat verksamhetsansvar för skolan och därmed ett odelat arbetsgivaransvar för all personal, däribland lärarna som tidigare hade haft statligt reglerade tjänster. Genom ytterligare en förändring av statsbidragssystemet 1993 fick kommunerna även ansvaret att besluta om fördelningen av resurser mellan skolan och annan kommunal verksamhet. Med tanke på den stora andel av den kommunala verksamheten som utgörs av grundskolan skulle en överföring från kommunal till statlig nivå innebära väsentliga lättnader i ansvar för primärkommunerna.</p>
<h2>4.4.2 Ny kommunreform</h2>
<p>Även om det kommunalekonomiska utjämningssystemet skulle fungera perfekt och fullt ut utjämna för strukturellt betingade merkostnader kan det ifrågasättas om det på sikt skulle lösa de underliggande problem som vi ser för de minsta kommunerna. Detta gäller även den statliga åtgärd i form av ”kommunakut” som diskuterats ovan, vilket får ses mer som en möjlig kortsiktig åtgärd som inte långsiktigt skulle hjälpa upp situationen.</p>
<p>Om gränsen för effektivisering och rationalisering av den kommunala verksamheten är nådd är det möjligt att det behöver utvecklas en kommunsamverkan utifrån en ”stabilare bas” och mer likvärdig kommunstruktur. Det innebär att behovet av en långsiktig lösning, där kommunsammanslagningar kan vara en, kan vara en bättre utgångspunkt för att få effektivare och skarpare lösningar. I det följande avsnittet ges en kort översikt av hur andra nordiska länder med liknande problembild och liknande samhällsorganisation hanterat kommunfrågan.</p>
<p>Kommunreformer i andra nordiska länder</p>
<p>Kommun- och regionreformer genomförs eller har nyligen genomförts i andra nordiska länder. Som alltid när det gäller jämförelser mellan länder bör det påpekas att de olika ländernas samhällsorganisation vuxit fram utifrån olika tradition och historia. Detta gäller också kommunstrukturen i de nordiska länderna, där Sverige haft större och färre kommuner än exempelvis Norge och Finland. Med detta i åtanke kan det ändå vara intressant att studera hur Sveriges grannländer hanterat kommunstrukturen, samt vilka motiv som legat bakom reformer eller förslag till reformer.</p>
<p>I Danmark  genomfördes 2007 en kommun- och regionreform då antalet kommuner minskades från 271 till 98 och där 13 landsting ersattes av fem regioner. Ett av de övergripande målen med reformen var att skapa mer professionella kommuner och regioner med större ekonomisk bärkraft (Økonomi Ǧ  og Indenrigsministeriet 2013). Strukturreformen rekommenderade som minst 30 000 invånare som målsättning för de nya kommunerna. Som egentligt krav till de nya kommunerna fastslogs en miniminivå på 20 000 invånare. Alternativt kunde kommunerna ingå ett formellt samarbete med grannkommuner och på så sätt uppnå ett befolkningsunderlag på minst 30 000 invånare. Likaså var det vid bildandet av de nya regionerna ett viktigt mål att skapa större enheter som kunde utgöra ett bättre professionellt och ekonomiskt underlag för att på sikt lösa sjukvårdsuppgifterna. Befolkningsmässigt spänner regionerna mellan cirka 600 000 till 1,6 miljoner invånare.</p>
<p>I en utvärdering av kommunalreformen menar utvärderarna att den professionella bärkraften blivit stärkt, vilket medverkat till ökat nytänkande och ökad kvalitet inom vissa områden. Också den ekonomiska bärkraften anses ha ökat sedan reformen, vilket bidragit till att kommunerna blivit mer robusta enheter (Økonomi Ǧ  og Indenrigsministeriet 2013). Utvärderingen pekar dock på att det återstår outnyttjade potentialer för både effektiviseringar och kvalitetsutveckling och att det är viktigt att behålla fokus för att tillvarata dessa potentialer.</p>
<p>I Finland  har antalet kommuner minskat med över 100 stycken de senaste tio åren. Landet är nu mitt i processen att genomföra en kommunreform som syftar till en mer funktionell kommunstruktur. Utgångspunkten i reformen är den nya kommunstrukturlagen som trädde i kraft 1 januari 2013 (Finsk författningssamling 2009). Lagen innehåller bestämmelser om kommunernas utredningsplikt och utredningskriterier, avvikelser från kriterierna samt bestämmelser om ekonomiska bidrag för kommunsammanslagningar.</p>
<p>Tanken är att kommunerna i första hand ska ta egna initiativ att gå samman med andra kommuner. Det överordnade målet med arbetet med en ny kommunstruktur är att stärka kommunernas förutsättningar att ge likvärdig service till sina invånare, göra samhällsstrukturen mer enhetlig samt att stärka det kommunala självstyret. Som kriterier anges att kommuner som har ett befolkningstal understigande 20 000 invånare ska utreda sammanslagning med andra kommuner. En reducering av antalet kommuner från dagens 320 till cirka 70 diskuteras (Prättälä 2012).</p>
<p>Norge  har nyligen påbörjat förberedelser för en ny kommunreform, i syfte att skapa större och ”robustare” kommuner. Målet med reformen är att säkra en stärkt lokaldemokrati. Som motiv till den nya kommunreformen anges bl.a. att ”större och mer robusta kommuner vill göra att dagens uppgifter kan lösas med mindre behov av interkommunala lösningar och statlig detaljstyrning. Större kommuner kan också ta emot fler uppgifter, något som ger mer makt och ansvar till kommunerna” (Ekspertgruppe for kommunereformen 2014, s. 8). Man menar också att den nya kommunstrukturen syftar till att bättre motsvara naturliga bo- och arbetsmarknadsregioner. Expertgruppen för kommunreformen rekommenderar, som ett av kriterierna, att de nya kommunerna bör ha minst 15 000–20 000 invånare för att kunna utföra sina uppgifter.</p>
<p>Sammanfattningsvis kan vi se att Norge, Finland och Danmark har bedömt att en minsta gräns ligger på cirka 20 000 invånare för att långsiktigt kunna bedriva effektiv verksamhet. I antagandena ligger olika aspekter. Frågan om en långsiktig tillgång till arbetskraft och kompetens är en av de mer framträdande aspekterna. Huruvida samma gräns vore rimlig i ett svenskt perspektiv är en öppen fråga. Det bör dock påminnas om att det inte är lämpligt att dra alltför stora växlar av jämförelser mellan länder. Trots att de skandinaviska länderna synes ha många likheter, finns också strukturella, kulturella och historiska skillnader. De geografiska olikheterna är exempelvis påtagliga vad gäller Danmark och Sverige, där Danmarks yta motsvaras av halva Kiruna kommuns yta.</p>
<p>Strategier för kommunsammanslagningar</p>
<p>I Sverige har utvecklingen av större lokala arbetsmarknader inte följts av en ändrad kommunindelning med större kommuner. Få lokala initiativ till kommunsammangåenden har tagits. Det har dock hållits två folkomröstningar i fråga om kommunsammanslagningar; Ragunda och Bräcke kommun 2004 samt Mörbylånga och Borgholms kommun 2009. I båda fallen blev resultaten nej i folkomröstningarna, varför inga kommunsammanslagningar skett. Vi kan också konstatera att det vid senaste kommunsammanslagningarna knappast var den kommunala nivån som var pådrivande, tvärtom var det kommunala motståndet mot reformen tämligen kompakt.</p>
<p>I den korta utblicken till Sveriges nordiska grannländer framkom också att Finland har påbörjat en kommunsammanslagning utifrån en ”frivillig” utgångspunkt, vilket innebär att staten i första hand vill se en utveckling där kommunerna själva tar initiativen. Det finns dock vissa tecken på att arbetet inte riktigt vill ta fart, och det diskuteras därför om staten ändå är tvungen att genom lagstiftning verkställa en ny kommunindelning.</p>
<p>Utifrån nordiska erfarenheter kan det ifrågasättas om det är realistiskt att tro på att man på kommunal nivå skulle ta initiativ till att slå samman kommuner. Det förefaller som att staten är tvungen att ta initiativ i frågan. I princip finns två handlingsalternativ ur ett statligt perspektiv: lagstiftning och/eller ekonomiska incitament. Lagstiftningsalternativet skulle helt enkelt innebära att staten beslutar om en ny kommunreform. Det är rimligt att staten också fattar beslut om tidplan för när en ny kommunindelning ska vara verkställd, vilka kriterier som ska uppfyllas samt sannolikt om hur ett lämpligt process- och genomförandestöd bör utformas. Det andra handlingsalternativet skulle kunna vara att besluta om ekonomiska stimulanser för de kommuner som frivilligt går samman. Även detta utifrån vissa kriterier, exempelvis minsta acceptabla kommunstorlek. Den tidigare utjämningskommittén (SOU 2011:39), ”Likvärdiga förutsättningar”, var delvis inne på denna linje. Kommittén föreslog att det kommunalekonomiska utjämningssystemet borde justeras så att inga kommuner ska förlora på ett sammangående (vilket i dag kan vara fallet). En eventuell hake med förslaget var att det endast omfattade tre år, dvs. kommittén föreslog att nivån från utjämningssystemet inte skulle minska under en treårsperiod efter sammangåendet. Med tanke på den genomgripande förändring detta skulle innebära för de aktuella kommunerna skulle sannolikt ett ekonomiskt incitament behöva utformas betydligt mer långsiktigt än så.</p>
<p>Givetvis skulle lagstiftning och ekonomiska incitament kunna kombineras, exempelvis genom att i första hand stimulera sammangåenden genom ekonomiska morötter och om inte en tillräckligt omfattande förändring skett, som ett andra alternativ, ta till lagstiftningsinstrumentet. Som tidigare nämnts är det sannolikt att kriterier för en ny kommunstruktur inte enbart bör grunda sig på befolkningstal, utan även omfatta överväganden om funktionella lokala arbetsmarknader. En av poängerna skulle dock vara att sträva efter en hyfsat jämn kommunstorlek, varför det sannolikt skulle bli nödvändigt att låta den nya kommunindelningen omfatta ett större geografiskt område än de minsta lokala arbetsmarknadsregionerna.</p>
<p>Avslutningsvis behövs än en gång lyftas fram behovet av att kombinera ett flertal olika lösningar; både kortsiktiga och långsiktiga insatser som kan underlätta och balansera den demografiska utvecklingen vi ser framför oss. Den tilltagande konkurrensen och de tilltagande utmaningarna talar dock för att det inte räcker med samverkanslösningar och andra kortsiktiga insatser. Troligtvis behövs det även mer långsiktiga och genomgripande lösningar.</p>
<h2>5 Regionala obalanser i arbetskrafts- och kompetensförsörjningen</h2>
<p>Begreppen arbetskrafts- och kompetensförsörjning syftar vanligtvis på hur privat och offentlig verksamhet lyckas få tag på arbetskraft med rätt kompetens på rätt plats. Begreppet ”kompetens” innefattar flera olika faktorer. Det berör mer än formell utbildning och innefattar en förmåga att kunna använda sina kunskaper på ett effektivt sätt i en arbetssituation. Vanligtvis efterfrågar arbetsgivaren en person som både har rätt utbildning, rätt erfarenheter och egenskaper för att kunna utföra det specifika jobbet. Det innebär att det kan vara problematiskt att försöka mäta alla faktorer som innefattas av begreppet kompetens i samband med att man studerar och försöker göra prognoser på de regionala matchningsproblem och brister som kan uppstå på lång sikt.</p>
<p>I empiriska studier är det vanligt att använda utbildningsnivån eller antal utbildningsår som mått på kompetens. Det ska dock kommas ihåg att ett sådant mått inte tar hänsyn till lärandet i och utanför arbetslivet och att kompetens innefattar mer än formell utbildning. Det är dock svårare att mäta det som är informellt betydelsefullt, vilket bidrar till att matchningsproblematiken i första hand studeras utifrån effektiviteten i utbildningsmatchning.</p>
<p>Brister i matchningen på arbetsmarknaden berör hur effektivt utbudet och efterfrågan på arbetskraft möts och i vilken utsträckning de som söker arbete har den utbildning och kompetens som efterfrågas. I kapitlet studeras arbetskrafts- och kompetensförsörjningen utifrån ett regionalt perspektiv, hur efterfrågan och utbudet på arbetskraft väntas förändras på lång sikt och vilka regionala brister och överskott som detta leder till. Kommer Sverige till exempel att ha tillräckligt med arbetskraft inom vissa specifika delar av offentlig sektor för att klara av välfärdsåtaganden på regional nivå?</p>
<p>I Sverige har det gjorts ett antal studier som testat två modeller för att se vad som ligger bakom själva matchningsproblematiken, dvs. om matchningsgapet beror på informationsbrist eller heterogenitet. Resultaten visar att matchningssvårigheterna på den svenska arbetsmarknaden beskrivs bäst utifrån den heterogenitet som finns mellan arbetstagare och arbetsgivare. Det finns på så sätt ett tydligt gap mellan vad som erbjuds på arbetsmarknaden och vilken kompetens som efterfrågas av arbetsgivare. Orsakerna till gapet måste sökas i frågor som berör utbildning, arbetskraftens rörlighet såväl geografiskt som mellan yrken, eller bristande erfarenhet och kompetens hos arbetskraftsutbudet.</p>
<p>Det kan vara lätt att dra slutsatsen att det är på de mindre orterna som de stora matchningsproblemen finns framöver, men bilden är mer komplicerad än så. Tidigare undersökningar visar att matchningssvårigheterna är mer framträdande på andra ställen (Aranki & Löf 2008). Resultaten ligger inte i linje med vad man spontant kanske tror, dvs. att matchningseffektiviteten skulle vara sämre i mindre tätbefolkade regioner (län) som ligger längre bort från större centra. Snarare visar det sig att tätbefolkade regioner (län) har relativt låg matchningseffektivitet jämfört med mindre tätbefolkade län. Förklaringen till utfallet beror på ökad heterogenitet. Mindre områden kan till exempel vara mer homogena och lättare att överblicka med avseende på information om vad som finns att tillgå och vad som efterfrågas utifrån arbetsgivarens sida, vilket i vissa fall kan underlätta och snabba på matchning mellan arbetstagare och arbetsgivare. I det här kapitlet återkopplas och analyseras prognosen i relation till kanske den mest studerade heterogeniteten, dvs. arbetskraftens utbildning i relation till företagens kompetensförsörjning. Vi kommer att analysera förändrade generella behov och brister i arbetskraftsförsörjningen, dels utifrån de långsiktiga demografiska förändringar som framskrivningen pekar på, dels ”filtrera” dessa förändrade behov och brister utifrån vad arbetsmarknaden efterfrågar. Det innebär att vi berör även hur de demografiska förändringarna påverkar mera specifikt arbetsmarknadens efterfrågan på olika typer av yrkeskvalifikationer.</p>
<h2>5.1 Förvärvsgrad</h2>
<p>För att analysera var förväntade arbetskraftsbrister och överskott kan uppkomma på den regionala arbetsmarknaden behövs ett lämpligt mått som på ett enkelt sätt kan visa var överskott kontra brist på arbetskraft kommer att uppstå på regionala arbetsmarknader. Som mått på hur stor efterfrågan är på arbetskraft i relation till regionens tillgång på arbetskraft används här förvärvsgraden, dvs. kvoten mellan sysselsatt dagbefolkning och befolkning i arbetsför ålder. Måttet kan ge en beskrivning av vad som kan förväntas om utvecklingen fortsätter på samma sätt som tidigare. Måttet ska ses som att sysselsatt dagbefolkning visar efterfrågan på arbetskraft i regionen. Befolkning i arbetsför ålder är ett mått på den potentiella tillgången på arbetskraft, dvs. utbudet. Befolkning i arbetsför ålder inrymmer både arbetskraften och de som inte är en del av den. De som inte ingår i arbetskraften kan tolkas som en ”potential” vari befolkningen i arbetsför ålder blir ett mått på potentiell tillgång på arbetskraft. I analysen berörs hur förvärvsgraden förändrats över tid för respektive region i relation till det nationella genomsnittet, samt i relation till andra regioner.</p>
<p>Förvärvsgraden indikerar hur kompetensreserver kontra -brister kan väntas se ut 2040 i olika regioner. Om utbudet är stort inom en specifik utbildningsgrupp i en region jämfört med regionens efterfrågan, kommer det att finnas en reserv som kan förflyttas till andra regioner med en tydlig bristsituation. Gäller det motsatta, dvs. efterfrågan väntas överstiga utbudet, har vi troligtvis att göra med en framtida bristsituation.</p>
<h2>5.1.1 Utbud och efterfrågan på olika utbildningsgrupper</h2>
<p>Eftersom huvudsyftet med kapitlet är att beskriva framtida arbetskrafts- och kompetensförsörjning, kommer fokus till stora delar vara att studera utvecklingen för olika utbildningsgrupper. De olika utbildningsgrupperna som studeras är utbildning kortare än treårigt gymnasium, treårig gymnasieutbildning och eftergymnasial utbildning, samt för fyra inriktningar : – Eftergymnasial utbildning inom teknik och naturvetenskap – Vård – Pedagogik – Samhällsvetenskap, ekonomi, humaniora m.m.</p>
<p>Information om de olika utbildningsgrupperna finns både för den arbetsföra befolkningen (20–64 år) i regionen samt sysselsatt dagbefolkning (16–74 år). Ett sätt att studera framtida brister, överskott och balanser är att sätta den sysselsatta dagbefolkningen i relation till befolkningen för respektive utbildningsgrupp.</p>
<p>För att göra bedömningar kring kompetensöverskott kontra kompetensbrist behöver vi veta vad som kan väntas vara förvärvsgradens normala nivå. I detta fall utgår vi från att förvärvsgraden vanligtvis ligger inom spannet 0,75–0,80 (övriga 20 procent är arbetslösa, studerande, sjuka , pensionerade osv.) och något högre för eftergymnasiala utbildningsgrupper. En nivå över detta spann indikerar kompetensunderskott och en nivå under indikerar kompetensöverskott (Tillväxtanalys 2010). En kvot på t.ex. 0,9 innebär att en väldigt stor del av den regionala befolkningen måste förvärvsarbeta för att klara arbetskraftsförsörjningen i regionen. Det kan finnas en viss underskattning i det mått som används här eftersom även de som pendlar in till regionen ingår i sysselsatt dagbefolkning. Det innebär att arbetsmarknadsregioner som har och är beroende av en hög inpendling kombinerat med lägre andel bofasta kan ha en mer sårbar position än vad som visas i de resultatbeskrivningar som återges i detta kapitel.</p>
<h2>5.2 Brister och obalanser på arbetsmarknaden</h2>
<p>Resultaten visar att för utbildningsgruppen med utbildning kortare än treårigt gymnasium, är det 17 av landets 72 FA-regioner som förväntas få kvoter närmare 0,9 eller högre. Fyra FA-regioner (Kiruna, Torsby, Halmstad och Överkalix) förväntas få kvoter högre än ett. Kvoterna förväntas öka mellan 2020 och 2040 för 50 av de 72 FA-regionerna.</p>
<p>För utbildningsgruppen med treårig gymnasieutbildning förväntas 48 av FA-regionerna få kvoter närmare 0,9 eller högre. Av dessa förväntas 25 stycken få en kvot högre än ett. Högsta kvoterna förväntas i FA-regionerna Arjeplog (1,47), Övertorneå (1,39), Överkalix 1,32) och Härjedalen (1,31). I så många som 63 av landets FA-regioner förväntas kvoten öka till 2040. För gruppen med eftergymnasial utbildning uppvisar 57 FA-regioner kvoter på närmare 0,9 eller högre. År 2014 väntas 43 av landets 72 FAregioner uppvisa kvoter över ett, dvs. ha ett kompetensunderskott på arbetskraft med eftergymnasial utbildning. Högsta kvoterna förväntas bland FA-regioner i norra Sverige. Allra högst kvoter beräknas för Arjeplog (1,80), Storuman (1,80), Dorotea (1,68) samt Överkalix (1,68). Kvoterna förväntas öka för 66 av de 72 FAregionerna.</p>
<p>I figurerna 5.1–5.3 redovisas kvoterna för de olika utbildningsnivåerna för samtliga FA-regioner samt genomsnittet för landet (den vertikala linjen i respektive figur).</p>
<p>Källa: rAps.</p>
<p>Källa: rAps.</p>
<p>Källa: rAps.</p>
<p>I figur 5.4 illustreras förvärvsgraden för befolkning med eftergymnasial utbildning och dess fördelning över FA-regionerna. Som framgår av figuren förväntas kvoten 2040 vara 0,9 eller högre för huvuddelen (56 av 72) av Sveriges FA-regioner. I de flesta FAregioner i Sverige norr om Söderhamn och Mora beräknas kvoten överstiga ett. Även för de flesta FA-regioner i Dalarna och Värmland förväntas kvoter större än ett. Andra områden där kvoten också förväntas vara mycket hög (större än ett) är östra Småland med FA-regionerna Vimmerby, Västervik och Oskarshamn samt ett nord-sydgående stråk i södra Sveriges inland med FA-regionerna Älmhult, Ljungby, Värnamo och Borås. För en majoritet av FA-regionerna väntas därför efterfrågan på eftergymnasialt utbildad arbetskraft överstiga den regionala tillgången.</p>
<p>Källa: rAps.</p>
<p>Hur ska denna regionala obalans i arbetskrafts- och kompetensförsörjning förstås? Ett sätt att illustrera detta är att se hur sambandet mellan storlek på arbetsmarknadsregionen och kvoten i förvärvsgrad förändrats mellan 2012 och 2040. I figur 5.5 framgår att storleken på kvoten (förvärvsgraden) 2012 inte var tydligt relaterad till befolkningsstorleken på FA-regionen, dvs. linjen har ingen lutning och indikerar på så sätt ett svagt samband mellan FAregionens befolkningsstorlek och förvärvsgrad. Det kan tyda på att många små arbetsmarknadsregioner klarat sig förhållandevis bra 2012, men att detta kan förändras relativt markant till 2040. En viktig orsak till att kvoterna väntas försämras för många mindre FA-regioner beror på de demografiska förändringarna och de försämringar det medför i utbudet av arbetskraft mellan 2012 och 2040. Vi kan konstatera att variationen i kvoten (förvärvsgraden) är tydligare relaterad till FA-regionens befolkningsstorlek 2040 än 2012. Detta kan ses av att kurvans lutning och det negativa sambandet mellan förvärvsgrad och FA-regionens befolkningsstorlek blir mer tydligt markerat 2040.</p>
<p>Anm.: Den vertikala axeln visar förvärvsgraden (kvot) för varje FA-region 2012 och 2040 och den horistontella axeln visar befolkningsmängden för varje FA-region 2012 och 2040.</p>
<p>Källa: rAps.</p>
<h2>5.2.1 Större  FA-regioner</h2>
<p>Större FA-regioner med fler än 100 000 invånare kommer, utifrån den framskrivning som har gjorts, inte mötas av några större brister i förvärvsgraden. Framför allt kan vi se att storstädernas efterfrågan på olika utbildningsgrupper kommer att ligga närmare 0,8 i relation till det utbud som finns i regionen, se figur 5.6. Det ligger relativt nära riksgenomsnittet.</p>
<p>Anm.: Utbildningsgrupp 10 = utbildning kortare än tre-årigt gymnasium, Utbildningsgrupp 21-23 = utbildning motsvarande treårigt gymnasium, utbildningsgrupp 31-34 = eftergymnasial utbildning kortare än tre år, utbildningsgrupp 41-44 = utbildning minst tre-årig eftergymnasial utbildning.</p>
<p>Källa: rAps.</p>
<p>De övriga FA-regionerna (exkl. storstäder) som har en befolkning på minst 100 000 invånare klarar sig också relativt bra i den framskrivning som genomförts. Av dessa 20 FA-regioner är det i stort sett fyra som utmärker sig negativt med risk för tilltagande kompetensunderskott i utbildningsgruppen för eftergymnasial utbildning på minst tre år. Framför allt är det i FA-regionerna Trollhättan och Borås som vi ser de största riskerna för tilltagande kompentensunderskott på arbetskraft med högre utbildning, se figur 5.7. 1,6 1,4 1,2 0,8 0,6 0,4 0,2</p>
<p>Utbild.10</p>
<p>Utbild 21 23</p>
<p>Utbild.31 34</p>
<p>Utbild. 41 44</p>
<p>Anm.: Utbildningsgrupp 10 = utbildning kortare än treårigt gymnasium, Utbildningsgrupp 21-23 = utbildning motsvarande treårigt gymnasium, utbildningsgrupp 31-34 = eftergymnasial utbildning kortare än tre år, utbildningsgrupp 41-44 = utbildning minst treårig eftergymnasial utbildning.</p>
<p>Källa: rAps.</p>
<p>Exkluderar vi storstäderna och granskar framtida brister och obalanser utifrån olika utbildningsinriktningar inom gruppen större FA-regioner kan det konstateras att det framför allt är inom vårdsektorn som det kan väntas uppstå problem. Av 20 FAregioner inom denna grupp är det 16 som kan få problem med att säkra tillräckligt med utbildad arbetskraft med minst treårig eftergymnasial utbildning inom vård. Resultatet från framskrivningarna inom vårdsektorn illustreras i figur 5.8. 1,80 1,60 1,40 1,20 1,00 0,80 0,60 0,40 0,20 0,00</p>
<p>Östergötland Västerås Örebro Karlstad Jönköping Trollhättan Skövde Kristianstad Luleå Halmstad Gävle Eskilstuna Falun/Borlänge Sundsvall Umeå Borås Blekinge Växjö Kalmar Östersund Riket</p>
<p>Vård(utbild42)</p>
<p>Vård(utbild32)</p>
<p>Anm.: Utbildningsgrupp 42 = utbildning med minst treårig eftergymnasial utbildning inom vård, Utbildningsgrupp 32 = utbildning med kortare eftergymnasial utbildning (mindre än tre år).</p>
<p>Källa: rAps.</p>
<h2>5.2.2 Medelstora  FA-regioner</h2>
<p>Inom medelstora FA-regioner (färre än 100 000 men fler än 30 000 invånare) visar framskrivningen på ett potentiellt problem och framtida kompetensunderskott på arbetskraft med eftergymnasial utbildning (minst tre år). Av 16 FA-regioner väntas 13 ha en relativt hög kvot i relation till riksgenomsnittet och i relation till det utbud som finns i regionen. Efterfrågan och kompetensunderskott inom de övriga utbildningsgrupperna är inte speciellt framträdande, med några få undantag. Resultatet av framskrivningarna visas i figur 5.9. Granskas inriktningarna på dessa utbildningar förefaller det som att utbudsbristerna för arbetskraft med minst treårig eftergymnasial utbildning inom vårdsektorn kommer att vara de mest framträdande. Av 16 FA-regioner ligger 13 i farozonen och kan få svårt att klara av arbetskraft- och kompetensförsörjningen inom denna inriktning (se figur 5.10). För arbetskraft med utbildning inom pedagogik är inte bristerna lika stora, men åtminstone fem FA-regioner kan få problem att klara arbetskraftsförsörjningen avseende arbetskraft med treårig eftergymnasial utbildning inom pedagogik (se figur 5.11).</p>
<p>Anm.: Utbildningsgrupp 10 = utbildning kortare än tre-årigt gymnasium, Utbildningsgrupp 21-23 = utbildning motsvarande tre-årigt gymnasium, utbildningsgrupp 31-34 = eftergymnasial utbildning kortare än tre-år, utbildningsgrupp 41-44 = utbildning minst tre-årig eftergymnasial utbildning.</p>
<p>Källa: rAps. 2,50 2,00 1,50 1,00</p>
<p>Vård(utbild42) 0,50</p>
<p>Vård(utbild32) 0,00</p>
<p>Anm.: Utbildningsgrupp 42 = utbildning med minst treårig eftergymnasial utbildning inom vård, Utbildningsgrupp 32 = eftergymnasial utbildning kortare än tre år inom vård.</p>
<p>Källa: rAps. 1,40 1,20 1,00 0,80 0,60 0,40 0,20 0,00</p>
<p>Pedagogik(Utbild43)</p>
<p>Pedagogik(Utbild33)</p>
<p>Anm.: Utbildningsgrupp 43 = utbildning med minst treårig eftergymnasial utbildning inom pedagogik, Utbildningsgrupp 33 = eftergymnasial utbildning kortare än tre år inom pedagogik.</p>
<p>Källa: rAps.</p>
<h2>5.2.3 Mindre  FA-regioner</h2>
<p>Bland mindre FA-regioner (färre än 30 000 invånare) väntas de största obalanserna i arbetskrafts- och kompetensförsörjningen. Kompetensunderskott väntas inom flera utbildningsgrupper, framför allt för de högre utbildningsgrupperna. Vi ser utifrån resultaten att det inom denna grupp FA-regioner kan bli problem att få tillräckligt med sysselsatta med kompetens motsvarande minst treårig gymnasieutbildning. Studeras inriktningarna på de olika utbildningsgrupperna kan det konstateras att många FA-regioner väntas få mycket stora problem att kunna rekrytera kompetens inom vårdsektorn, i likhet med mönstret för större och medelstora FA-regioner. Dock finns det undantag och åtminstone 8 av 33 (mindre) FA-regioner förefaller klara av arbetskraft- och kompetensförsörjningen inom vårdsektorn relativt väl jämfört med de andra regionerna av motsvarande storlek. Inom pedagogiksektorn ser kompetensförsörjningen också ut att kunna bli ansträngd i framtiden, så att de flesta mindre FA-regioner kan komma att få problem att klara av arbetskraftsförsörjningen. Framtida brister inom områden som kräver högre utbildning inom teknik och naturvetenskap, samt brist på arbetskraft med yrkesförberedande gymnasieutbildning, är också förekommande inom denna grupp av FA-regioner. Variationen mellan regionerna är stor, men på det stora hela väntas nästan hälften av de mindre FA-regionerna få allvarligare problem med att klara av försörjningen av arbetskraft med minst treårig eftergymnasial utbildning inom teknik och naturvetenskap. Resultatet av framskrivningarna visas i figur 5.125.15.</p>
<p>Anm.: Utbildningsgrupp 10 = utbildning kortare än tre-årigt gymnasium, Utbildningsgrupp 21-23 = utbildning motsvarande tre-årigt gymnasium, utbildningsgrupp 31-34 = eftergymnasial utbildning kortare än tre år, utbildningsgrupp 41-44 = utbildning minst tre-årig eftergymnasial utbildning.</p>
<p>Källa: rAps.</p>
<p>Vimmerby Älmhult Strömstad Kiruna Fagersta Tranås Sollefteå Ljusdal Kramfors Gällivare Lycksele Bengtsfors Torsby Hagfors Filipstad Härjedalen Malung Haparanda Årjäng Eda Hällefors Vilhelmina Vansbro Arvidsjaur Pajala Storuman Jokkmokk</p>
<p>Övertorneå</p>
<p>Vård(utbild42)</p>
<p>Vård(Utbild32)</p>
<p>Anm.: Utbildningsgrupp 42 = eftergymnasial utbildning minst tre år inom vård, Utbildningsgrupp 32 = eftergymnasial utbildning kortare än tre år inom vård.</p>
<p>Källa: rAps. 0,00 0,50 1,00 1,50 2,00 2,50</p>
<p>Vimmerby Älmhult Strömstad Kiruna Fagersta Tranås Sollefteå Ljusdal Kramfors Gällivare Lycksele Bengtsfors Torsby Hagfors Filipstad Härjedalen Malung Haparanda Årjäng Eda Hällefors Vilhelmina Vansbro Arvidsjaur Pajala Storuman Jokkmokk</p>
<p>Övertorneå</p>
<p>Pedagogik(Utbild33)</p>
<p>Pedagogik(Utbild43)</p>
<p>Anm.: Utbildningsgrupp 43 = eftergymnasial utbildning minst tre år inom pedagogik, Utbildningsgrupp 33 = eftergymnasial utbildning kortare än tre år inom pedagogik.</p>
<p>Källa: rAps.</p>
<p>Vimmerby Älmhult Strömstad Kiruna Fagersta Tranås Sollefteå Ljusdal Kramfors Gällivare Lycksele Bengtsfors Torsby Hagfors Filipstad Härjedalen Malung Haparanda Årjäng Eda Hällefors Vilhelmina Vansbro Arvidsjaur Pajala Storuman Jokkmokk</p>
<p>Övertorneå</p>
<p>Yrkes(Utbild23)</p>
<p>Teknik(utbild41)</p>
<p>Anm.: Utbildningsgrupp 41 = eftergymnasialutbildning minst tre år inom teknik, Utbildningsgrupp 23 = gymnasial utbildning minst tre år.</p>
<p>Källa: rAps.</p>
<p>Sammanfattande slutsatser</p>
<p>Den generella slutsats som kan dras utifrån att ha analyserat framskrivningen av arbetskraftsbehov och kompetensförsörjning fram till 2040, är att de regionala obalanserna kan väntas vara tilltagande ju mindre regionerna är. Det är framför allt i FAregioner med färre än 100 000 invånare som kompetensunderskotten blir allt tydligare. De största kompetensförsörjningsproblemen väntas i FA-regioner med färre än 30 000 invånare. En sådan utveckling innebär att den mest tydliga skillnaden 2040 blir den mellan små och stora FA-regioner. Något som är tydligt oavsett regionstorlek, är att kompetensproblematiken inom vårdsektorn, framför allt på arbetskraft med minst treårig eftergymnasial utbildning, kommer att vara ett generellt problem för många FA-regioner.</p>
<h2>5.3 Brister och obalanser på arbetsmarknaden utifrån vad yrkeslivet efterfrågar</h2>
<p>Tidigare i kapitlet används förvärvsgraden för att ge en indikation på var vi kan förvänta oss nya regionala balans- och underskottsproblem. Förvärvsgraden är dock inte ett heltäckande mått. En relevant osäkerhet kring framskrivningen är att måttet inte är tillräckligt exakt i den bemärkelsen att det kan precisera vilka kvalifikations- och kompetenskrav som kommer att efterfrågas på arbetsmarknaden.</p>
<p>Om vi i stället utgår från yrkeskategorier och yrkens krav på adekvat utbildningsbakgrund får vi ett annat mått på hur efterfrågan på arbetskraft kan väntas förändras till 2040. En samlad bild av den totala sysselsättningens fördelning över yrkeskategorier 2012 och 2040 visas i figur 5.16.</p>
<p>För landet som helhet kan vi se en markant ökning i efterfrågan på yrken som kräver eftergymnasial utbildning, vilket ligger i linje med vad vi tidigare har uppmärksammat. Framskrivningen innebär; – att andelen arbete som kräver teoretisk specialistkompetens ökar snabbast, med cirka 2 procentenheter. – att andelen arbete som kräver kortare högskoleutbildning ökar under perioden fram till 2040, med 0,8 procentenheter.</p>
<p>De övriga två yrkeskategorierna beräknas enligt framskrivningen gå tillbaka som andel av sysselsättningen. Yrkeskategorin för yrkesförberedande gymnasieutbildning minskar med nästan 2,5 procentenheter från 47 procent till 44,6 procent och yrkeskategorin utan krav på särskild yrkesutbildning minskar med 0,3 procentenheter till 9,9 procent 2040.</p>
<p>I figur 5.17 jämförs sysselsattas utbildningsnivå med yrkeskvalifikationer som ställs på samtliga sysselsatta 2012. Av figuren framgår att det finns visst överutbud med avseende på högre utbildning i relation till vad arbetslivet efterfrågar på den svenska arbetsmarknaden. Under 2012 utgjorde andelen jobb med yrkeskrav på högre utbildning 24 procent, vilket kan jämföras med andelen av den sysselsatta befolkningen med lång högskoleutbildning (24,6 procent). För kortare högskoleutbildning råder det motsatta förhållandet; andelen sysselsatta med denna utbildningsnivå är knappt 4 procentenheter lägre än andelen arbetstillfällen med yrkeskrav som motsvarar kort högskoleutbildning. Vi kan på så sätt visa på en obalans i landet mellan utbildningsnivåer och de krav på utbildning som ställs på arbetsmarknaden redan 2012.</p>
<p>Anm.: Utbildningsnivå = Sysselsattas utbildningsnivå, Yrkeskrav= Arbetsmarknadens efterfrågan på yrkeskvalifikationer.</p>
<p>Källa: rAps. för arbete som kräver kortare högskoleutbildning har jämställts med kort högskoleutbildning (<3 år), yrkeskategorin för arbete som kräver yrkesförberedande gymnasieutbildning har jämställts med gymnasieutbildning och slutligen har yrkeskategorin för arbete utan krav på särskild yrkesutbildning jämställts med utbildningsnivån utbildning kortare än treårigt gymnasium.</p>
<p>Ur ett arbetsmarknadsperspektiv visar resultaten att vi kanske har fokuserat för mycket på behovet av längre högskoleutbildningar och underskattat behovet av arbetskraft med kortare högskoleutbildningar. Det mest anmärkningsvärda är att Sverige har en stor grupp av den sysselsatta befolkningen som inte uppnår de formella kraven på utbildning som arbetslivet ställer. Nästan 35 procent av befolkningen har kortare utbildning än treårigt gymnasium, men arbetar i yrken som de inte uppfyller de formella utbildningskraven för. Detta visar att brister på formell utbildning i många fall kan kompenseras med yrkeserfarenhet och arbetsplatsutbildning. Det visar också att det finns brister på arbetskraft med gymnasieutbildning. Hela 47 procent av arbetsmarknadens totala befolkning i sysselsättning har treårig gymnasieutbildning som yrkeskrav samtidigt som knappt 26 procent av de sysselsatta har treårig gymnasieutbildning som högsta utbildning.</p>
<p>En framskrivning har gjorts för att se hur sysselsattas utbildningsnivå kan väntas vara anpassad till yrkeslivets krav på utbildning 2040. Utifrån figur 5.18 kan det konstateras att efterfrågan generellt ökar på högre utbildning, men att det framför allt är kortare högskoleutbildningar som det kommer att vara brist på i relation till de yrkeskrav som ställs. Framskrivningen indikerar också att en stor grupp av arbetskraften väntas sakna formell gymnasieutbildning, dvs. många av de arbetstillfällen som kräver treårig gymnasieutbildning kommer i så fall att bemannas med personal som formellt inte uppfyller kraven i form av utbildningsnivå. År 2040 förväntas knappt 45 procent av alla arbetstillfällen kräva treårig gymnasieutbildning medan endast 29 procent av den sysselsatta befolkningen väntas ha gymnasieutbildning som högsta utbildning.</p>
<p>Anm.: Utbildningsnivå = Sysselsattas utbildningsnivå, Yrkeskrav= Arbetsmarknadens efterfrågan på yrkeskvalifikationer.</p>
<p>Källa: rAps.</p>
<p>Obalanserna i kompetens- och arbetskraftsförsörjning kan även tolkas på regional nivå. Jämfört med utvecklingen för landet som helhet, visar framskrivningarna för FA-regionerna liknande resultat mellan 2012 och 2040. Andelen sysselsatta inom yrkeskategorierna för arbete som kräver teoretisk specialistkompetens och arbete som kräver kortare högskoleutbildning väntas öka. Samtidigt väntas andelen sysselsatta inom yrkeskategorin för arbete som kräver yrkesförberedande gymnasieutbildning minska. Andelen sysselsatta inom yrkeskategorin för arbete utan krav på särskild yrkesutövning väntas minska marginellt eller vara oförändrad mellan 2012 och 2040.</p>
<p>Noterbart är att andelen yrken som kräver högre utbildning (arbete som kräver teoretisk specialistkompetens och arbete som kräver kortare högskoleutbildning) är betydligt lägre i vissa FAregioner jämfört med riksgenomsnittet. Det innebär att efterfrågan på högre utbildning i dessa regioner väntas vara lägre än för riket i stort. Samtidigt väntas efterfrågan på arbetskraft med treårig gymnasieutbildning vara större och på så sätt viktigare för arbetsmarknaden i dessa FA-regioner än för landet som helhet. Tabell 5.1 visar resultatet av framskrivningar i FA-regioner som väntas ha störst behov av inpendlande arbetskraft i framtiden (se avsnitt 6.2).</p>
<p>I motsats till efterfrågan på arbetskraft med högre utbildning, väntas dock efterfrågeförändringarna på arbete som kräver yrkesutbildning förbli relativt stabil mellan 2012 och 2040. Faktum är att arbetsmarknadens efterfrågan på dessa typer av jobb väntas bli mer stabil i dessa FA-regioner än för landet i övrigt.</p>
<p>Anm.: Urvalet av FA-regioner i tabell 5.1 och 5.2 baseras på var framskrivningarna visar de största obalanserna i hur mycket inpendling som väntas behövas för att skapa balans i arbetskraftsförsörjningen 2040 (inpendlingen behöver öka mer än 20 procent i dessa FA-regioner för att uppnå balans).</p>
<p>Källa: rAps.</p>
<p>Efterfrågan på arbetskraft ser alltså annorlunda ut på arbetsmarknaden i små och utsatta FA-regioner än för landet i stort. För att komplettera den regionala analysen undersöker vi hur stor skillnaden är i dessa FA-regioner med avseende på vad yrkeslivet efterfrågade och den kompetens som fanns hos den sysselsatta befolkningen 2012. Ett positivt tal kan tolkas som en bristsituation, dvs. andelen sysselsatta med den specifika utbildningsnivån når inte upp till andelen arbetstillfällen som kräver den specifika utbildningsnivån. I tabell 5.2 framgår att arbetstillfällen som krävde högskoleutbildning inte fullt ut kunde tillsättas med högskoleutbildade i dessa 13 FA-regioner 2012. Precis som för landet som helhet sysselsattes en stor andel av arbetstillfällena som kräver treårig gymnasieutbildning av personer som inte uppfyllde det formella utbildningskravet. Det fanns däremot ett markant överskott på arbetskraft med låg utbildningsnivå, vilket i tabell 5.2 illustreras av negativa värden i sista kolumnen.</p>
<p>Anm.: Positivt tal indikerar underskott på sysselsatta med en viss utbildningsnivå i relation till vad arbetsmarknaden efterfrågar i termer av yrkeskvalifikationer. Negativt tal indikerar överskott på sysselsatta med en viss utbildningsnivå i relation till vad arbetsmarknaden efterfrågar i termer av yrkeskvalifikationer.</p>
<p>Källa: rAps.</p>
<p>Den övergripande slutsatsen utifrån resultaten är att en tilltagande regional obalans med avseende på arbetskraft- och kompetensförsörjning väntar. Vad vi tidigare konstaterat är att framskrivningen visar att de regionala arbetskrafts- och kompetensförsörjningsunderskotten i högre grad är relaterade till storleken på</p>
<p>FA-regionerna framöver. De små regionerna drabbas hårdast med en underskottsproblematik som är demografiskt styrd. Som alltid finns osäkerhet i resultaten, vilket gör att bilden kan behöva modifieras. Det kan vara så att kompetensunderskottet på personer med högre utbildning överskattas i relation till regionala obalanser som kan uppstå i yrken med lägre kvalifikationskrav (framför allt treårig gymnasienivå). Jämförs yrkesprognosens resultat med modellberäkningarna för sysselsättningen per utbildningsnivå för 2040 för dessa FA-regioner framkommer en bild som tyder på detta. Dock är det så, precis som för landet som helhet, att en stor andel av de arbetstillfällen som kräver treårig gymnasieutbildning inte kommer att kunna bemannas i mer utsatta FA-regioner med personal som formellt uppfyller kraven i form av utbildningsnivå 2040.</p>
<p>I SCB:s befolkningsprognos till 2035 lyfts fram att tillgången och efterfrågan på eftergymnasialt utbildade kommer att öka kraftigt, men att tillgången kommer att öka något kraftigare än efterfrågan (SCB 2014b). Jämför vi dessa slutsatser med våra resultat verkar det rimligt att utgå från att Sverige i stort kommer att ha tillräckligt med högutbildade 2040, men att det ändå kan bli stora regionala obalanser. Troligtvis är dock inte huvudfrågan huruvida det behövs utbildas fler (stärkt utbud). Snarare väntas problematiken bli en fråga om hur man kan påverka rörligheten hos högutbildade för att lösa framtida arbetskraftsbrister. Det stora utbudsproblemet förefaller finnas på lägre nivåer, eftersom efterfrågan på gymnasialt utbildad arbetskraft beräknas öka samtidigt som tillgången väntas minska. Framför allt väntas en stor brist på arbetskraft inom området hälsa- och sjukvård samt social omsorg på gymnasial nivå (SCB 2014b). Vi konstaterade tidigare att en mycket hög andel av sysselsättningsökningen kommer att utgöras av utrikes födda. Det innebär att det framöver kommer att bli ännu viktigare att se över Sveriges förmåga att integrera nya invandrargrupper på arbetsmarknaden, t.ex. för att lösa framtida arbetskraftsbrister inom offentlig sektor. Det lyfter behovet av effektiva strategier för att motverka de arbetskraftsbrister som framskrivningen pekar på.</p>
<h2>5.4 Strukturförändringar och fördjupningar i regionala obalanser</h2>
<h2>5.4.1 Förändrad heterogenitet och kompetensförsörjningsproblem</h2>
<p>Den pågående strukturomvandlingen får konsekvenser på de regionala arbetsmarknaderna. Exempelvis påverkas efterfrågan på arbetskraft samt matchningen mellan utbud och efterfrågan på arbetsmarknaden. Det här kan analyseras dels utifrån den demografiska utvecklingen och de utmaningar som det innebär, men också utifrån långsiktiga förändringar i den så kallade Beveridgekurvan (sambandet mellan arbetslöshet och vakanser).</p>
<p>Ett sätt att skatta framtida demografiska utmaningar är att analysera förändringar i försörjningskvoten, vilket görs i kapitel 2. Det konstateras där att den nationella försörjningskvoten har legat förhållandevis stilla eller t.o.m. minskat från 1980-talets början, men också att kvoten varierar avsevärt mellan regioner och att variationen med tiden blivit allt större. Det innebär en tilltagande regional heterogenitet i utbudet av arbetskraft (mellan arbetsför befolkning och icke-arbetsför befolkning), vilket i sig skapar specifika regionala arbetskrafts- och kompetensförsörjningssvårigheter.</p>
<p>Faktorer som påverkar den regionala efterfrågan på arbetskraft är kriser och tilltagande strukturell arbetslöshet. Exempelvis ökade den djupa krisen 1992–1993 arbetslösheten från 2 till 11 procent och ledde till att arbetskraftsdeltagandet minskade kraftigt (Holmlund 2011). Effekterna av sådana förändringar kan vara stora på regional nivå. Granskar vi t.ex. matchningseffektiviteten utifrån Beveridge-kurvan (sambandet mellan arbetslöshet och vakanser) ser det ut som att matchningen på svensk arbetsmarknad försämrats över tid. Vid en analys av perioden 1987–2011 kan det konstateras att det finns två tydliga skift i Beveridge-kurvan; en orsakad av 1990-talets kris och en i samband med finanskrisens start 2008. Resultaten tyder på försämrad matchningseffektivitet över tid med både högre arbetslöshet och ökat antal vakanser (Karlson & Skånberg 2012). De strukturella problemen på arbetsmarknaden kan på så sätt försvåra matchning och bidra till tilltagande heterogenitet, vilket försämrar förutsättningarna för att klara av regional kompetens- och arbetskraftsförsörjning.</p>
<p>Det finns flera potentiella förklaringar till att matchningen försämrats över tid. En central orsak är en förändrad sammansättning av arbetskraften. Om grupper med sämre anställningsbarhet utgör en större andel av de arbetslösa kommer matchningseffektiviteten att minska automatiskt. På svensk arbetsmarknad har arbetskraftens sammansättning förändrats (Håkansson 2014). Vi har den demografiska utvecklingen som leder till att grupper med i genomsnitt svagare anknytning till arbetsmarknaden ökat som andel av den arbetsföra befolkningen (förändringar i grupperna yngre, äldre och utrikes födda). Vi har även i Sverige under de senaste åren genomfört ekonomisk-politiska åtgärder som syftat till att utöka arbetskraftsutbudet. Det har ex. inneburit att ett stort antal personer som tidigare var sjukskrivna har blivit en del av arbetskraften. Det innebär att olika förändringar i sammansättningen på arbetsmarknaden har lett till tilltagande utmaningar och förändringar i matchningseffektiviteten.</p>
<p>Det vanligaste sättet att se på strukturomvandlingen är att analysera hur fördelningen av arbetskraft förändras mellan olika branscher. Vi kan särskilja näringslivets utveckling och hur efterfrågan på arbetskraft förändras genom att studera vilka branscher som expanderar kontra stagnerar i ett sysselsättningsperspektiv. Strukturomvandlingen innebär att produktionen ökar i expanderande näringar och minskar i stagnerande näringar, vilket innebär en mer effektiv resursallokering och i slutändan högre tillväxt. Förhoppningen är att de positiva effekterna ska överstiga de negativa, men strukturomvandlingen kan leda till återhämtningsproblem på regional nivå. Det har konstaterats tidigare att svårigheterna att återhämta sig från sådana kriser är avsevärt svårare för mer avlägset belägna regioner (Holmlund 2011). Nedan analyseras hur strukturomvandlingen väntas påverka sysselsättningsutvecklingen till 2040.</p>
<p>I denna framskrivning finner vi följande generella förändringar i branschstrukturen under perioden 2012–2040 för landet i stort, det vill säga de stora vinnarna i ett sysselsättningsperspektiv verkar finnas inom tjänstenäringarna, dvs. privata hushålls- och företagstjänster, och offentliga hushållstjänster. Andra expanderande näringar är handel, byggindustri och areella näringar. Framskrivningen överensstämmer med SCB:s tidigare prognosresultat. Jämförs resultaten med SCB:s prognoser till 2035 (för landet som helhet) kan det även här konstateras att sysselsättningen inom offentliga tjänster förväntas öka kraftigt. Den största sysselsättningsförändringen väntas ske inom äldreomsorgen, men även inom hälso- och sjukvården kommer sysselsättningen öka markant. SCB:s prognos visar också på att sysselsättningen inom privata tjänster kommer öka markant (framför allt olika typer av konsulter och fastighetsförvaltare och -bolag). Detta innebär att allt fler förväntas arbeta inom tjänsteproduktionen och allt färre inom industrin. Det kan vara värt att notera att antalet förvärvsarbetande väntas öka fram till 2035 med en halv miljon personer (inom gruppen 16–74 år) och att de utrikes födda kommer att stå för närmare 80 procent av den totala sysselsättningsökningen (SCB 2014b).</p>
<p>Branscher med negativ sysselsättningsutvecklingen 57</p>
<p>Vår framskrivning indikerar en prognosticerad svag sysselsättningsutveckling 2012–2040 för branschen för mineralutvinning och tillverkning. En annan stagnerande bransch i sysselsättningsavseende är bank och försäkring. Transport- och kommunikationsbranschen väntas ha i princip oförändrad sysselsättning 2040.</p>
<h2>5.5 Regional strukturomvandling</h2>
<p>Strukturomvandlingen är i ett nationellt perspektiv relativt tydlig, där vissa näringar går framåt och andra krymper. I ett regionalt perspektiv blir bilden mer komplicerad, där utvecklingen går olika snabbt inom olika FA-regioner. Det är heller inte självklart att gamla näringar ersätts av nya i samband med att verksamheter rationaliseras eller att efterfrågan förändras på den regionala nivån. Den offentliga sektorns sysselsättning var som störst 1990 och har sedan dess krympt, medan sysselsättningen inom de privata tjänsterna har ökat starkt. En sådan förändring eller omvandling är en återspegling av att privata företag i ökad grad producerar offentligt finansierade tjänster, vilket förklarar en stor andel av sysselsättningsökningen i privata tjänster. Samma sak gäller när vi studerar den kraftiga minskningen av sysselsatta inom tillverkning och industri. Industrisektorn har förändrats markant, där mycket av det som tidigare genomfördes inom tillverkningsföretag har lagts ut på tjänsteföretag. Outsourcingen har varit en viktig drivkraft i att förändra sysselsättningsutvecklingen mellan s.k. industriella företag och näraliggande tjänsteföretag. Det finns i dag en stark tendens att företagen inte enbart säljer produkter utan i allt högre grad säljer funktioner och helhetslösningar, vilket leder till att tjänsteinnehållet i produkten blir allt viktigare för företagens konkurrenskraft och lönsamhet. En annan viktig omvandling som bidragit till den negativa sysselsättningsutvecklingen inom tillverkningsindustrin är den höga produktivitetstillväxten och utflyttning av arbetsintensiv tillverkning till låglöneländer. Det kan på så sätt vara vilseledande att endast granska branschernas sysselsättningsutveckling utan att ta hänsyn till hur arbetsdelningen mellan olika sektorer och branscher har förändrats. Det vi vet idag är att tjänsteinnehållet i produkterna blir allt viktigare för att generera tillväxt. Frågan är vilka konsekvenser denna fortgående strukturomvandling får på våra FA-regioner.</p>
<p>Granskar vi hur strukturomvandlingen kommer att påverka FAregionernas sysselsättningsutveckling visar resultaten en positiv utveckling i 23 av 72 FA regioner. Storstädernas arbetsmarknadsregioner är de stora vinnarna. När det gäller arbetsmarknadsregioner med befolkning på fler än 100 000 invånare är det 12 av 20 FA regioner som har en positiv sysselsättningsutveckling. Resterande åtta har en negativ sysselsättningsutveckling. I nästa grupp av FA-regioner (befolkning på fler än 30 000 och färre än 100 000 invånare) är det endast fyra som väntas ha en positiv sysselsättningsutveckling, medan tolv har en negativ sysselsättningsutveckling till 2040 enligt framskrivningarna. Slutligen om vi granskar de allra minsta FA-regionerna, dvs. de som har en befolkning på färre än 30 000 invånare, blir de negativa tendenserna allt tydligare. Av 33 FA-regioner väntas 29 ha en negativ sysselsättningsutveckling under perioden, medan endast fyra väntas utvecklas positivt i sysselsättningsavseende. Framskrivningen visar alltså på en mycket ojämn utveckling för FA-regionerna och det finns många som kommer att ha en mycket svag utveckling. En viktig orsak till det är att det kraftiga sysselsättningstappet inom industrin inte kommer att kompenseras hos många FA-regioner av en sysselsättningsexpansion inom tjänstenäringarna. Detta illustreras med ett antal figurer som jämför förändringarna i de mest expanderande och stagnerande branscherna i olika FAregioner. Tjänstenäringarnas sysselsättningsexpansion är knuten till större FA-regioner, framför allt till Sveriges tre storstadsområden (se figur 5.19–5.22).</p>
<p>Tillverk+Transport/kommunikation</p>
<p>Anm.: Det är två branscher: Mineral och tillverkningsindustri och Transport och kommunikation som synliggörs utifrån rAps branschindelning i den gula stapeln.</p>
<p>Källa: rAsp.</p>
<p></p>
<p>Anm.: Grå stapel avser sysselsättningsutveckling i privata och offentliga tjänster, gul stapel avser sysselsättningsutveckling inom mineral- och tillverkningsindustri resp. transport och kommunikationsbranschen.</p>
<p>Källa: rAps.</p>
<p>Anm.: Grå stapel avser sysselsättningsutveckling i privata och offentliga tjänster, gul stapel avser sysselsättningsutveckling inom mineral- och tillverkningsindustri resp. transport och kommunikationsbranschen.</p>
<p>Källa: rAps.</p>
<p>Anm.: Grå stapel avser sysselsättningsutveckling i privata och offentliga tjänster, gul stapel avser sysselsättningsutveckling inom mineral- och tillverkningsindustri resp. transport och kommunikationsbranschen.</p>
<p>Källa: rAps.</p>
<p>Generellt kommer många, framför allt de mindre FA-regionerna, att försvagas markant ur sysselsättningsperspektiv till följd av svag befolkningsutveckling och näringsstruktur. Behovet av arbetskraft minskar på så sätt i många FA-regioner, men särskilt i de mindre, vilket gör att regionala obalanser i kompetens och arbetskraftsförsörjning väntas uppstå.</p>
<p>Polariseringen och teknikens påverkan</p>
<p>En annan grundläggande förändring på arbetsmarknaden som framför allt har uppmärksammats internationellt från 1990-talet och framåt, är att kombinationen av en växande tjänstesektor och teknologisk utveckling lett till tilltagande polarisering på arbetsmarknaden. Efterfrågan på lågutbildad och högutbildad arbetskraft ökar, medan efterfrågan på arbetskraft som befinner sig i ”mitt emellan” dessa två utbildningsgrupper avtar.</p>
<p>Studier som specifikt undersökt den teknologiska förändringens påverkan på efterfrågan på låg- och högutbildad arbetskraft ( skillbased technical change ), har resulterat i att man lyft fram den senare gruppen som de stora vinnarna. Det har dock under senare år skett vissa modifieringar kring dessa resultat och hur tekniska förändringar påverkar efterfrågan på arbetskraft. Det berör framför allt själva datoriseringen och hur den påverkat efterfrågan på skilda yrken med olika kvalifikationer. Det tycks som att efterfrågan på lågutbildad arbetskraft inte nödvändigtvis minskar, utan att det finns yrken kopplade till manuell service som i stället ökar i takt med teknologiska framsteg. Andra rutinartade tjänstearbeten som kräver högre kvalifikationer kan däremot försvinna i takt med datoriseringen av arbetsmarknaden. Den här typen av polariseringen på arbetsmarknaden kan på så sätt tillta (Asplund m.fl. 2011).</p>
<p>Det har gjorts försök att studera hur stark arbetsmarknadspolariseringen är i de nordiska länderna. Fokus har legat på att studera vilka typer av arbeten som skapats och försvunnit och om dessa jobb kan betraktas som låg- eller högkvalificerade. Vid en jämförelse mellan tre gruppers sysselsättningstillväxt under 2000talet (fördelade utifrån lön och kvalifikationer) har konstaterats att det är just ”mellangruppen” som har haft en negativ utveckling i de nordiska länderna (Asplund m.fl. 2011). I Sverige, som haft den starkaste sysselsättningsutvecklingen av de jämförda länderna, är utvecklingen i denna grupp svag, men inte negativ. Det är framför allt i de högavlönade yrkena som sysselsättningstillväxten varit starkast. De övergripande resultaten visar på tendenser till tilltagande arbetsmarknadspolarisering i de nordiska länderna. Författarna betonar att dessa strukturella förändringar i teorin borde vara mer framträdande i öppna ekonomier, som de nordiska, som i hög grad påverkas av teknologiska förändringar. Resultaten visar att ”mellanskiktets” sysselsättningsandel i de nordiska länderna (framför allt i Sverige), jämfört med i USA, är mycket lägre. I Sverige klassas 31,2 procent av de sysselsatta som tillhörande ”mellanskiktet” jämfört med 48,3 procent i USA.</p>
<h2>5.5.1 Utbildningens effekter</h2>
<p>År 1985 saknade nästan 40 procent av den svenska befolkningen i arbetsför ålder gymnasieutbildning. År 2010 hade däremot nästan 40 procent i arbetsför ålder en eftergymnasial högskoleutbildning. Det har alltså skett en omvälvande förändring i utbildningsnivån i landet under en relativt kort tidsperiod. Fortfarande är dock den vanligaste utbildningsnivån, sett till befolkningen som helhet, en tvåårig gymnasieutbildning (Karlson och Skånberg 2012). Sverige har i dag med internationella mått mätt en hög formell utbildningsnivå som ökat kraftigt de senaste två decennierna. Ytterligare ett karaktärsdrag för dagens svenska arbetsmarknad är att arbetskraften byter jobb allt oftare (framför allt i storstäderna), dvs. det finns ett högt organisatoriskt och tekniskt ”förändringstryck” som påverkar arbetsmarknaden i olika riktningar. De stora utbildningssatsningarna borde på så sätt underlätta och förbättra matchningen framöver.</p>
<p>Ett av problemen som lyfts fram är att den genomsnittliga utbildningslängden hos den arbetsföra befolkningen stigit snabbare än jobbens genomsnittliga krav på utbildningslängd. Det har därför blivit tal om att det skett en överutbildning och att 20–30 procent har ett jobb som de egentligen är för högt kvalificerade för.</p>
<p>Det finns dock olika uppfattningar i denna fråga. Över- eller underutbildning behöver inte betyda felmatchad arbetskraft eftersom exempelvis erfarenheter kan kompensera för brist i utbildning. Snarare kan överutbildning vara ett tecken på underprestation (Karlson och Skånberg 2012). Det tycks som att företagens svårigheter att anställa i första hand beror på problem att hitta arbetskraft med rätt yrkeserfarenhet och sedan rätt utbildning och arbetslivserfarenhet. Det gäller oavsett företagsstorlek eller län.</p>
<p>Koncentrationen av människor till befolkningstäta regioner bidrar till ökade svårigheter för mindre arbetsmarknadsregioner att klara arbetskrafts- och kompetensförsörjningen. Samtidigt blir utbudet och efterfrågan på arbetskraft mer koncentrerat till större marknader. Matchningsproblematiken framöver berör på så sätt inte enbart obalanser mellan arbetsmarknadsregioner utan också i hög grad ökade svårigheter att matcha ett växande arbetskraftsutbud med den efterfrågan som finns i större arbetsmarknadsregioner.</p>
<p>Om vi avslutningsvis summerar ihop skilda typer av förändringar som är demografiska, strukturella, tekniska eller utbildningsmässiga kan vi i slutändan konstatera att det är relativt starka drivkrafter bakom polariseringar och tilltagande obalanser på den regionala arbetsmarknaden och frågan är vilka strategier som framöver kommer vara effektiva för att lösa och hantera dessa förändringar på den regionala arbetsmarknaden.</p>
<h2>6 Strategier för att motverka framtida arbetskraftsbrister</h2>
<p>I följande kapitel granskas och analyseras möjligheterna att hantera de regionala arbetskraftsbrister som framskrivningen till 2040 indikerar. Generellt kan strategier för att motverka arbetskraftsbrister delas in i två kategorier: ökat arbetskraftsdeltagande med fokus på att ta tillvara den potentiella arbetskraft som finns inom regionen , och ökat arbetskraftsdeltagande med fokus på att ta tillvara den arbetskraft som finns utanför regionen .</p>
<p>I kapitlet analyseras fem olika strategier och hur mycket var och en av dessa kan väntas bidra med för att lösa de arbetskrafts- och kompetensförsörjningsproblem som visar sig i långtidsscenariot. De två första strategierna berör insatser för att öka arbetskraftsrörligheten och på så sätt minska regionala obalanser på arbetsmarknaden. Därefter granskas tre strategier för att öka det regionala arbetskraftsutbudet. Det berör i stora drag på vilket sätt arbetskraftsdeltagandet kan ökas i olika arbetsmarknadsregioner. Att öka utbudet av arbetskraft förutsätter naturligtvis att det finns en efterfrågan på arbetskraft. Åtgärder för att öka arbetskraftsutbudet innefattar alla de åtgärder som på ett eller annat sätt påverkar individens beslut om hur mycket hon eller han ska arbeta och med vad. Det kan på så sätt innefatta många olika typer av åtgärder.</p>
<p>När det gäller att påverka rörligheten på den svenska arbetsmarknaden studeras två strategier, ökad inflyttning och ökad inpendling.</p>
<p>När det gäller att påverka arbetskraftsdeltagande och arbetskraftsutbudet granskas tre strategier: tidigare inträde och senare utträde från arbetsmarknaden, ökad förvärvsgrad i grupper med låg förvärvsgrad samt ökad arbetskraftsinvandring.</p>
<h2>6.1 Inflyttning</h2>
<p>Genom att studera det historiska mönstret av flyttningar mellan FA-regioner går det att skatta hur sannolikt det är att flyttningar kan bidra till att minska framtida arbetskraftsbrister i regioner. Strategier som bygger på ökad arbetskraftsrörlighet kommer endast att fungera om det finns arbetskrafts- och kompetensöverskott i vissa regioner som kan överföras till regioner med kompetensunderskott. Framskrivningarna i denna rapport visar att överskott framför allt kan tänkas uppkomma i större arbetsmarknadsregioner och i regionala centra med större satsningar på högre utbildning. Detta är dock inte helt givet, varför vi inte säkert kan räkna med ett överskott i dessa regioner. Det är naturligtvis inte heller bra om vi får ett nollsummespel, dvs. att insatser för att förbättra i en region sker på bekostnad av en annan region. Om det ändå förutsätts att det uppstår ett kompetensöverskott i vissa arbetsmarknadsregioner, vilka möjligheter finns då att öka eller förändra rörligheten på arbetsmarknaden? Riktningen och koncentrationen i befolkningens flyttmönster har historiskt varit tydliga (se avsnitt 2.2.2. om urbanisering). Under 1995–2013 var det endast nio FAregioner som hade en positiv nettoinflyttning: FA-regionerna Stockholm, Nyköping, Kalmar, Malmö, Halmstad, Göteborg, Borås, Strömstad och Umeå.</p>
<p>För att uppskatta vad som krävs för att nå balans och att tillgodose den efterfrågan som finns på arbetskraft i FA-regionerna inom olika utbildningsgrupper beräknas s.k. inpendlingsandelar. FA-regioner med stora ökningar i inpendlingsandelar väntas ha stora behov av arbetskraft från andra arbetsmarknadsregioner i framtiden. Vad som kan konstateras är att ingen av de FA-regioner som uppvisar störst ökning av inpendlingsandel mellan 2012 och 2040 (se avsnitt 6.2) uppvisar en historik med positiv nettoinflyttning. En framskrivning enligt detta mönster talar därmed emot att omflyttning skulle vara en realistisk strategi för att få bukt med de regionala obalanser i arbetskraftsförsörjningen som finns i mindre FA-regioner och framför allt i avlägsna FA-regioner.</p>
<p>I tabell 6.1 redovisas nettoinflyttningen under 1995–2013 för de FA-regioner som uppvisar störst ökning av inpendlingsandel i framskrivningarna till 2040. Samtliga av dessa FA-regioner uppvisar ett negativt flyttnetto gentemot övriga FA-regioner under perioden. Det historiska flyttningsmönstret ger således ingen indikation på att omflyttning i framtiden ska kunna minska framtida regionala arbetskraftsunderskott.</p>
<p>Källa: rAps.</p>
<p>Tidigare resultat har visat att flyttningsintensiteten skiljer sig kraftigt åt mellan olika grupper i befolkningen. Ett av de mest stabila resultaten i empiriska studier är att flyttningsbenägenheten bland vuxna minskar med ålder. Flyttningsbenägenheten är som störst i åldrarna 20–29 år. Därefter minskar flyttningsbenägenheten kontinuerligt och stabiliserar sig på en låg nivå för personer över 35 år. Gruppen i åldern 20–29 år står för över 40 procent av den totala regionala omflyttningen.</p>
<p>Utöver ålder betyder även utbildning mycket för rörligheten på arbetsmarknaden. Högutbildade (eftergymnasial utbildning) utgör en allt större andel av arbetskraftens utbud, har en högre rörlighet och flyttar även längre distanser än lågutbildad arbetskraft. Dock tenderar högutbildade att i hög grad söka sig till storstäder och större regionala centra och inte till de mindre arbetsmarknadsregionerna som kommer att ha de största arbetskrafts- och kompetensunderskotten. Framskrivningarna tidigare i rapporten indikerar att de demografiska förändringarna drabbar de mindre FA-regionerna hårdare framöver och att befolkningens ålder inte heller kommer att vara till fördel för dessa regioner.</p>
<p>Ytterligare en aspekt av arbetskraftsrörlighet är att flyttningsbenägenheten minskar avsevärt med geografiska avstånd, vilket gör inflyttning till avlägsna regioner mindre sannolika. Sverige har i ett internationellt perspektiv en mycket hög mellanregional rörlighet, mätt som migration mellan län i Sverige (SOU 2007:35). De som bor och är verksamma i storstadsregionerna byter arbetsplats i högre grad än i de flesta andra regiontyper, men de flyttar inte till en annan arbetsmarknadsregion. För mindre arbetsmarknadsregioner (färre än 10 000 invånare), är flyttning i samband med arbetsplatsbyte fem gånger vanligare än i storstadsregionerna. Det innebär att matchningen mellan arbetskraft och företag ser olika ut mellan små och stora arbetsmarknadsregioner (Tillväxtanalys 2014c). Sammanfattningsvis innebär dessa mönster i flyttningsintensitet att det inte finns mycket som tyder på att möjligheter till omflyttning skulle kunna bli en effektiv strategi för att lösa regionala arbetskraftsbrister. Arbetsmarknadsregioner med hög arbetslöshet och låg tillgänglighet kommer att få kämpa i ”motvind” och ha stark s.k.”pushelasticitet” med avseende på arbetskraftens rörlighet och riktning (SOU 2007:35). Detta till skillnad från arbetsmarknadsregioner med större befolkningsunderlag, fler vakanser och ökad tillgång till utbildningsplatser, som har motsatt riktning i arbetskraftens rörlighet (”pull-elasticiteten” överväger).</p>
<h2>6.2 Inpendling</h2>
<p>Geografisk rörlighet i form av arbetspendling är precis som flyttningar en viktig del av samhällsekonomins anpassning till förändrade förutsättningar. Pendling på en välfungerande arbetsmarknad slussar arbetskraft från regioner och orter med svag arbetskraftsefterfrågan till regioner och orter där nya arbetstillfällen skapas. På ett övergripande plan är det alltså önskvärt att den geografiska rörligheten är tillräckligt hög för att komma till rätta med regionala obalanser på arbetsmarknaden. Det är inte bra med en situation med få vakanser och många arbetslösa i vissa regioner och motsatt förhållande i andra arbetsmarknadsregioner.</p>
<p>Den geografiska arbetskraftsrörligheten är direkt eller indirekt relaterad till arbetsmarknaden. Den kan sägas vara direkt relaterad när vi diskuterar pendlingsmönster och indirekt relaterad exempelvis i samband med att individer flyttar av utbildningsskäl. Orsaken i det senare fallet är arbetsmarknadsrelaterad om flytten är en del av en strategi för att etablera sig på arbetsmarknaden.</p>
<p>Vi vet utifrån tidigare studier att pendlingsintensiteten är som högst i åldrarna 20–30 år, vilket sammanfaller med när flyttningsbenägenheten är som störst. Till skillnad från flyttningar minskar dock inte pendlingsintensiteten lika dramatiskt med stigande ålder. Flyttningar är mer tydligt relaterat till specifik ålder än vad pendling är. Däremot har pendlingsintensiteten ökat påtagligt i alla åldrar, hos både män och kvinnor samt utrikes födda. Det finns dock en påtaglig skillnad i långväga pendling mellan män och kvinnor, där andelen män som pendlar över en LA-gräns   är dubbelt så stor som för kvinnor. Hos utrikes födda är pendlingsintensiteten över en LA-gräns avsevärt lägre än för personer födda i Sverige (SOU 2007:35). Insatser för att underlätta pendling kan på så sätt stimulera rörligheten hos många olika grupper av arbetskraft oavsett ålder.</p>
<h2>6.2.1 Pendlingsmönster</h2>
<p>Det har lyfts fram av Arbetsmiljöverket (2011) att mönstren för geografisk rörlighet på arbetsmarknaden kommer att förändras i den bemärkelsen att de inte kommer att vara lika förutsägbara som förut. Pendling skulle då komma att bli allt viktigare för att hantera problem i obalans på arbetsmarknaden. Pendling kommer också att fungera som ett alternativ till flyttning när man erbjuds arbete utanför den nuvarande bostadsregionen. Pendlingsresorna till och från arbetet har ökat i avstånd samtidigt som restiden varit relativt konstant (Arbetsmiljöverket 2011). Orsakerna till att pendlingsavstånden ökat kan till stor del förklaras av den tilltagande urbaniseringen och tekniska förbättringar av vägar och fordon.</p>
<p>Andra faktorer som påverkar individens pendlingsmönster är exempelvis var man bor (kommuntillhörighet), vilken ålder man har och vilken bransch man jobbar i. De längsta pendlingsavstånden går att finna i förortskommunerna till de största tätorterna. De kortaste pendlingsavstånden finns i varuproducerande kommuner i glesbefolkade regioner samt i större tätorter. Det har visat sig att skillnaderna i pendling mellan dessa olika typer av kommuner kan vara mycket stora (Arbetsmiljöverket 2011).</p>
<p>Förutom att pendlingsmönster påverkas mycket av kommunens lokalisering varierar det kraftigt mellan olika branscher. I stora drag innebär det att branscher, där arbetsplatslokalisering bestäms av naturresursskäl, generellt förknippas med långa pendlingsavstånd, medan det motsatta förhållandet råder inom servicenäringar. De korta pendlingsavstånden finns särskilt hos serviceyrken, exempelvis inom vård, hälsa och omsorg. Hit hör även jord- och skogsbruk samt tillverkningsbranscher (Arbetsmiljöverket 2011).</p>
<p>För att göra en bedömning om huruvida ett förändrat pendlingsmönster, antingen genom ökad inpendling eller minskad utpendling, kan motverka framtida regionala arbetskraftsbrister, görs en framskrivning. Mer specifikt bygger denna på att det senast observerade pendlingsmönstret (2012) per utbildningsgrupp för alla landets kommuner skrivs fram till prognosåret (2040) med de justeringar som följer av förändringar i fördelningen av sysselsatt dag- och nattbefolkning per utbildningsgrupp. Det framskrivna pendlingsmönstret på FA-regionnivå ger ett underlag för att föra ett resonemang om möjligheterna att öka inpendlingen.</p>
<p>Pendlingsmatrisen för 2040 kan ses som en teknisk lösning där framtida arbetskraftsbrister neutraliseras genom ökad pendling mellan FA-regionerna.   År 2012 fanns 4 567 500 sysselsatta personer i Sverige. Av dessa pendlade nästan 333 000 från en FAregion till en annan för att ta sig till och från sysselsättning. Det betyder att cirka 7,3 procent av samtliga sysselsatta pendlade 2012. Enligt framskrivningen beräknas närmare 5 250 000 personer vara sysselsatta 2040. Av dessa beräknas drygt 476 000 pendla mellan FA-regioner för att ta sig till och från sin sysselsättning. Det innebär att andelen pendlare till 2040 beräknas öka till cirka 9,1 procent. En ökning på knappt 2 procent i andelen pendlare motsvarar drygt 143 000 fler pendlare 2040 jämfört med 2012.</p>
<p>I stort ser vi ett behov av kraftigt ökad pendling till 2040 för att lösa regionala arbetskraftsbrister. Om dagens observerade pendlingsandelar hålls oförändrade och appliceras på 2040 års sysselsatta dagbefolkning, uppgår antalet pendlare 2040 till cirka 384 000 personer. Det är nästan 92 000 färre än det antal pendlare (cirka 476 000) som krävs för att uppnå balans på FA-regionernas arbetsmarknader 2040.</p>
<h2>6.2.2 Var uppstår det ökade behovet av pendling?</h2>
<p>Framskrivningarna tyder på att det för flera FA-regioner kommer att krävas en betydande ökning av andelen inpendlare för att nå balans på arbetsmarknaden 2040. Framför allt gäller detta FAregioner i Norrlands inland men även för FA-regioner i exempelvis Värmland och Västra Götaland.</p>
<p>Knappt hälften (cirka 46 procent) av de nästan 92 000 pendlare som ”saknas”, om man som i framskrivningarna ovan antar oförändrade pendlingsandelar mellan 2012 och 2040, beräknas finnas bland lågutbildad (utbildning kortare än treårigt gymnasium) arbetskraft. Samma basantagande resulterar även i ett kraftigt underskott av högutbildade (minst treårig eftergymnasial utbildning). Nästan 32 000 av de 92 000 pendlare som i detta räkneexempel väntas saknas 2040 skulle vara personer med minst treårig eftergymnasial utbildning (motsvarar nästan 35 procent av den totala skillnaden). Framför allt är det i de större FA-regionerna som de största skillnaderna (i absoluta tal) uppstår.</p>
<p>Anm.: Inpendlingsandelen uttrycks i procentenheter (y-axel) och x-axelns listade nummer utgör koderna för FA-regionerna.</p>
<p>Källa: rAps.</p>
<p>För att fördjupa analysen av FA-regionernas framtida arbetsmarknad studeras närmare pendlingsandelarnas förändring 2012– 2040 per utbildningsgrupp. Bland lågutbildad arbetskraft är det framför allt i FA-regionerna Torsby och Hagfors som pendlingen behöver öka kraftigt för att nå balans. I Torsby beräknas drygt fyra av tio sysselsatta med kort utbildning pendla in från andra FAregioner. Motsvarande inpendling till Hagfors beräknas vara drygt tre av tio.</p>
<p>Källa: rAps.</p>
<p>Motsvarande förändring i pendlingsandelar för högutbildade (minst treårig eftergymnasial utbildning) framgår av figur 6.3. Det är tydligt att de största skillnaderna beräknas uppstå i FA-regioner i de norra delarna av Sverige. I exempelvis Storuman och Dorotea krävs att andelen högutbildade som pendlar till dessa regioner ökar med cirka 45 procentenheter 2040 jämfört med 2012. Spridningen mellan FA-regionerna är generellt högre när det gäller utbildningsgruppen högutbildade, och det är många fler regioner som måste öka sin inpendling av denna typ av arbetskraft markant för att klara arbetskrafts- och kompetensförsörjningen.</p>
<p>Källa: rAps.</p>
<p>Studeras förändringen i andelen inpendlare mellan 2012 års inpendling och den inpendling som skapar balans för 2040, framgår att i 13 FA-regioner behöver inpendlingen öka med 20 procentenheter eller mer för att arbetsmarknaden i dessa regioner ska vara i balans 2040. I tabell 6.2 listas dessa 13 FA-regioner.   Tio av regionerna ligger i Norrland, två i Värmland och en i Västra Götaland. Generellt sett ökar inpendlingsbehovet med utbildningsnivå, så att högre utbildad arbetskraft utgör en större andel av inpendlingsandelen. I FA-regionerna Bengtsfors, Hagfors och Torsby finns dock ett behov av en kraftigt ökad inpendling av lågutbildad arbetskraft för att nå balans 2040.</p>
<h2>Bilaga 7 till LU15 Strategier för att motverka framtida arbetskraftsbrister</h2>
<p>Anm.: Utbildningsgrupp 10 = utbildning kortare än tre-årigt gymnasium, Utbildningsgrupp 21-23 = utbildning motsvarande tre-årigt gymnasium, utbildningsgrupp 31-34 = eftergymnasial utbildning kortare än tre år, utbildningsgrupp 41-44 = eftergymnasial utbildning minst tre år.</p>
<p>Källa: rAps.</p>
<p>En ökad inpendlingsandel med totalt 20 procentenheter eller mer innebär ett kraftigt ökat behov av att tillgodose den regionala efterfrågan med arbetskraft utifrån.</p>
<p>Som framgår av tabell 6.2 beräknas inpendlingsandelarna öka betydligt mer för specifika utbildningsgrupper.</p>
<p>Vad betyder detta i ökat antal inpendlare till respektive FAregion? I tabell 6.3 redovisas motsvarande skillnad för de 13 FAregioner som uppvisar störst förväntad förändring i pendlingsandel till 2040.</p>
<h2>Strategier för att motverka framtida arbetskraftsbrister Bilaga 7 till LU15</h2>
<p>Anm.: Tabellen avser FA-regioner som har förväntade ökningar i pendlingsandelar motsvarande 20 procentenheter eller mer.</p>
<p>Utbildningsgrupp 10 = utbildning kortare än tre-årigt gymnasium, Utbildningsgrupp 21-23 = utbildning motsvarande tre-årigt gymnasium, utbildningsgrupp 31-34 = eftergymnasial utbildning kortare än tre år, utbildningsgrupp 41-44 = eftergymnasial utbildning minst tre år.</p>
<p>Källa: rAps.</p>
<p>Skillnaderna som illustreras i tabell 6.2 och 6.3 indikerar alltså att det kommer krävas pendling från andra regioner för att arbetsmarknaderna ska balansera i de aktuella FA-regionerna. För att undersöka om det framskrivna pendlingsmönstret är förenligt med ”rimliga pendlingsavstånd”, granskas den totala pendlingsmatrisen för 2040 för att se om den framtida inpendlingen till dessa regioner och utbildningsgrupper till största delen kommer från angränsande FA-regioner eller från övriga FA-regioner, dvs. innebär långväga pendling.</p>
<p>Anm.: Tabellen avser de 13 FA-regioner som har förväntade ökningar i pendlingsandelar motsvarande 20 procentenheter eller mer.</p>
<p>Källa: rAps.</p>
<p>Som framgår av tabell 6.4 är det flera FA-regioner som har relativt stora andelar som utgörs av pendlare från icke-angränsande FAregioner (sista kolumnen). Det väntas därmed krävas relativt många individer som behöver pendla från andra FA-regioner än de direkt angränsande för att nå balans på dessa regionala arbetsmarknader 2040. Högst andel långväga pendlare har Storumans FA-region, där 88 procent av inpendlingen beräknas komma från FA-regioner som inte är direkt angränsande (motsvarande nästan 900 personer). Nästan lika stor andel uppvisar Vilhelmina och Sorseles FA-regioner.</p>
<p>Som visats ovan kräver en framtida balans på de regionala arbetsmarknaderna en relativt stark ökning av pendlingen till 2040. Resultaten pekar på att en del av denna pendling måste ske via län som inte är direkt angränsande och i många fall långväga pendling. Vi har tidigare konstaterat att flyttningar inte förefaller vara alltför rimligt för att tillgodose arbetsmarknadens behov. Vi står på så sätt inför ett regionalt arbetskrafts- och kompetensförsörjningsproblem som bara till mindre del kommer att kunna lösas med hjälp av förändrad rörlighet i form av pendling eller flyttning.</p>
<p>Ur ett samhällsekonomiskt perspektiv är det önskvärt att arbetskraften flyttar från regioner med svag efterfrågan till regioner med stark efterfrågan på arbetskraft. Det finns även en kvalitativ strävan i detta, dvs. att unga som träder in på marknaden satsar tillräckligt på att utbilda sig och bidrar med vad som efterfrågas i högre grad på arbetsmarknaden. Det finns på så sätt starka drivkrafter för att en mer tjänstedriven strukturomvandling bidrar till att koncentrera arbetskraften till större arbetsmarknadsregioner. De allt större regionala skillnaderna är inte ett problem i den utsträckning det handlar om effektiv arbetskraftsrörlighet. Det är dock naturligtvis inte önskvärt att vissa regioner utarmas på arbetskraft och kompetens och därmed får svårt att klara sin arbetskraftsförsörjning på ett effektivt sätt. Då har vi framför oss ett regionalt arbetskrafts- och kompetensproblem som kommer att behöva åtgärdas. Framskrivningarna i rapporten tyder på ett tilltagande regionalt problem av den här typen för många mindre eller inte centralt placerade FA-regioner. Här behövs insatser för att attrahera högre utbildad arbetskraft. De tilltagande specialistkraven och diskrepans mellan utbud och efterfrågan på arbetskraftens utbildning och kompetens, kan dock göra det svårt att lokalisera rätt kompentens på lokal eller regional nivå. Skillnad i rörlighet mellan olika delar av arbetskraften kan här eventuellt utgöra en framtida arbetskraftsreserv som skulle kunna utnyttjas på ett bättre sätt.</p>
<h2>6.3 Ökat arbetskraftsutbud</h2>
<p>Sverige tillhör de länder med den högsta försörjningskvoten i Europa och har på så sätt svårare att ytterligare höja försörjningskvoten i jämförelse med andra europeiska länder. En möjlighet att lindra framtida arbetskrafts- och kompetensbrister är att utbudet av arbetskraft ökar genom ett tidigare inträde och senare utträde på arbetsmarknaden, dvs. att fler börjar arbeta tidigare och att fler arbetar längre.</p>
<p>Det kan emellertid vara värt att påminna om att sådana åtgärder inte behöver vara enbart positiva. Ett tidigare arbetsmarknadsinträde kan till exempel påverka ungdomars möjligheter att utbilda sig och få ett kvalificerat jobb. Det finns flera aspekter att diskutera gällande hur länge det är önskvärt att unga utbildar sig innan de går in på arbetsmarknaden. Det har tidigare konstaterats att en högre utbildningsnivå sannolikt innebär ett senare utträde ur arbetskraften och att arbetslivets sammanlagda längd därmed inte behöver bli kortare på grund av utbildning (ITPS 2009).</p>
<p>Etableringsåldern (inträdet) på arbetsmarknaden har ökat från 21 till 27 år under 1990-talet (ITPS 2009). År 2006 hade den nationella etableringsåldern ökat ytterligare till 28 år. Den högre etableringsåldern är till stora delar en konsekvens av att människor har utbildat sig i allt högre grad. Det finns dock intressanta regionala skillnader. För storstadsregioner och större regionala centra var ökningen ännu mer tydlig än för landet som helhet. I FA-regionerna Övertorneå och Malmö var etableringsåldern högst i landet (32 år) medan utträdesåldern var mellan 63 och 64 år. I småländska FA-regioner som t.ex. Värnamo och Vetlanda, var etableringsåldern 21 år (2006) och utträdesåldern 65 år. De regionala variationerna på FA-regionnivå kan således vara mycket stora. I vissa regioner förvärvsarbetar man i genomsnitt tio år längre än i andra arbetsmarknadsregioner. Generellt kan sägas att regionala variationer i arbetslivets längd i stort sett beror på skillnader i etableringsålder och inte utträdesålder (ITPS 2009).</p>
<p>Basscenariot för Långtidsutredningens bilaga 1 som ligger till grund för de regionala framskrivningarna förutsätter ökad förvärvsgrad i åldersgrupperna 20–24 år (viss ökning) och 65–74 år (kraftig ökning), se tabell 6.5.</p>
<p>Anm.: Total förvärvsgrad är beräknat som ett ovägt genomsnitt av förvärvsgraden för män och kvinnor Källa: rAps.</p>
<p>Som redovisats tidigare behöver antalet pendlare öka till 2040 för att nå balans på FA-regionernas arbetsmarknader. Antalet pendlare beräknas behöva öka med totalt 92 000, jämfört med framskrivningen som bygger på oförändrade inpendlingsandelar. Frågan är till vilken grad den beräknade nödvändiga ökningen av antalet inpendlare kan ersättas  av ökade förvärvsgrader och därmed ökat antal förvärvsarbetande i åldersklasserna 20–24 respektive 65–74 år.</p>
<p>I framskrivningen till 2040 har sysselsatt nattbefolkning beräknats med basscenariots antaganden om förvärvsgrader per åldersklass och kön. Beräkningen av sysselsatt nattbefolkning i FAregionerna per åldersklass och utbildningsgrupp baseras på det högsta värdet av framskriven förvärvsgrad per åldersklass i landet 2040 (enligt tabell 6.5). Då beräknas den maximala effekten av ett ökat inträde (utträde), dvs. om hela arbetskraftsreserven (de som inte uppskattas vara förvärvsarbetande i basscenariot), blir förvärvsarbetande.</p>
<h2>6.4 Resultat</h2>
<p>Effekten av ett tidigare inträde, dvs. när arbetskraftsreserven avser enbart åldersklassen 20–24, beräknas såväl totalt som uppdelat per utbildningsgrupp. Vid en jämförelse mellan total sysselsatt dag- och nattbefolkning i FA-regionen, dvs. oavsett utbildningsgrupp, innebär ett tidigare inträde att det (fortfarande) beräknas råda brist på arbetskraft i 42 av 72 FA-regioner 2040. För olika utbildningsgrupper beräknas arbetskraftsbrist i betydligt fler FA-regioner. Exempelvis väntas så många som 61 FA-regioner ha framtida brist på vårdpersonal med minst tre års eftergymnasial utbildning. Det generella resultatet kan tolkas som att oavsett om alla 20–24åringar skulle förvärvsarbeta, skulle det få begränsade effekter på den regionala arbetskrafts-bristen. Det tycks som att ett tidigare inträde på arbetsmarknaden har relativt små möjligheter att lösa framtida arbetskraftsbrister.</p>
<p>Inkluderas även 65–74-åringarna beräknas den totala (max)effekten av ett tidigare inträde och ett senare utträde, dvs. vad det innebär att utnyttja arbetskraftsresurser inom båda dessa två grupper utöver vad det nationella basscenariot framskriver. Resultatet av dessa beräkningar innebär att vi uppnår balans i 62 FA-regioner och (dvs. oavsett utbildningsgrupp) brist i tio FAregioner 2040.</p>
<p>Givetvis kan man i realiteten inte räkna med ett fullt arbetskraftsutnyttjande inom dessa två nyckelgrupper för att lösa arbetskraftsbristen framöver, men beräkningarna ger oss ändå en vägledning om hur långt ökad förvärvsgrad kan räcka för att lösa framtida arbetskraftsbrister. Strategin visar sig vara mer effektiv i vissa fall för att lösa regionala kompentensunderskott, men den är inte tillräcklig. Om vi studerar den regionala bristsituationen per utbildningsgrupp väntas arbetskraftsbrist i betydligt fler FAregioner, även när 65–74-åringar inkluderas i arbetskraftsreserven. År 2040 väntas över 30 FA-regioner ha uppskattad arbetskraftsbrist inom utbildningsgrupper med minst treårig eftergymnasial utbildning. Återigen väntas de största bristerna inom utbildningsgruppen för vårdpersonal med minst treårig eftergymnasial utbildning, där hälften av FA-regionerna beräknas uppvisa brist på arbetskraft 2040. Slutsatsen är att en strategi med fokus på ökat arbetskraftsdeltagande i form av tidigare inträde och senare utträde från arbetsmarknaden, i första hand kan väntas lindra beräknade arbetskraftsbrister på personer med gymnasie- eller kortare utbildning. De stora regionala obalanserna och behoven av högre utbildad arbetskraft kommer inte att kunna lösas effektivt med denna strategi.</p>
<p>Anm.: Utbildningsgrupp 10 = utbildning kortare än tre-årigt gymnasium, Utbildningsgrupp 21-23 = utbildning motsvarande tre-årigt gymnasium, utbildningsgrupp 31-34 = eftergymnasial utbildning kortare än tre år, utbildningsgrupp 41-44 = eftergymnasial utbildning minst tre år.</p>
<p>Källa: rAps.</p>
<p>Avslutningsvis skattas effekten av tidigare arbetsmarknadsinträde och senare utträde för de 13 FA-regioner som i tidigare avsnitt uppvisade högst förväntad ökning av total inpendlingsandel till 2040. I tabell 6.7 redovisas den ökning i antalet inpendlare som krävs för att nå balans på dessa FA-regionernas lokala arbetsmarknader 2040. Tabell 6.8 redovisar beräknade framtida brister eller överskott på arbetskraft inom respektive utbildningsgrupp, givet ett tidigare inträde och senare utträde på arbetsmarknaden.</p>
<p>Anm.: Utbildningsgrupp 10 = utbildning kortare än treårigt gymnasium, Utbildningsgrupp 21-23 = utbildning motsvarande treårigt gymnasium, utbildningsgrupp 31-34 = eftergymnasial utbildning kortare än tre år, utbildningsgrupp 41-44 = eftergymnasial utbildning minst tre år.</p>
<p>Källa: rAps.</p>
<p>Anm:. 1: Utbildningsgrupp 10 = utbildning kortare än treårigt gymnasium, Utbildningsgrupp 21-23 = utbildning motsvarande treårigt gymnasium, utbildningsgrupp 31-34 = eftergymnasial utbildning kortare än tre år, utbildningsgrupp 41-44 = eftergymnasial utbildning minst tre år.</p>
<p>Anm:. 2: Tabellen är framtagen genom att beräkna skillnaden mellan den ökade inpendling som krävs för att nå balans 2040 (tabell 6.7) och den beräknade arbetskraftsreserven för 2040 för åldersgrupperna 20–24 och 65–74. Skuggade (positiva) siffror innebär framskriven brist 2040, dvs. den beräknade arbetskraftsreserven är inte tillräckligt stor för att ersätta inpendlingen som krävs för balans 2040.</p>
<p>Källa: rAps.</p>
<p>Resultaten för de enskilda FA-regionerna liknar den framskrivna nationella utvecklingen på så sätt att det framför allt är för lågutbildade och till viss del gymnasieutbildade som framtida brister kan väntas lösas med hjälp av ett tidigare inträde och senare utträde på arbetsmarknaden (se tabell 6.8). För övriga utbildningsgrupper resulterar ett tidigare inträde och senare utträde i en viss lindring av framtida regionala arbetskraftsbrister men relativt stora brister på arbetskraft kvarstår, framför allt på arbetskraft med längre eftergymnasial utbildning. Det är därmed tydligt att denna åtgärd i sig själv inte kan väntas helt lösa framtida arbetskraftsbrister i de mer utsatta FA-regionerna, men att den ändå i många fall har en effekt som inte ska underskattas.</p>
<p>I basscenariot görs en optimistiskt antagande avseende en kraftigt ökad förvärvsgrad hos gruppen 65–74 år. I denna framskrivning försöker vi utöver det testa hur mycket outnyttjad arbetskraftsreserv som finns både hos äldre och yngre grupper för att lösa obalanserna i den framtida arbetskraftsförsörjningen. Resultaten visar hur svårt det är att få dessa strategier att räcka till för att klara av framtida regionala arbetskraftsbrister.</p>
<p>Resultaten behöver värderas och diskuteras utifrån två aspekter; dels sannolikheten att vi lyckas med basscenariots framskrivning (dvs. betydligt högre förvärvsgrad bland äldre), dels sannolikheten att vi lyckas bättre  än vad det nationella basscenariot framskriver. En nulägesbeskrivning och en historisk tillbakablick kan här ge viss vägledning. För individer i 55-årsåldern är arbetskraftsdeltagandet i Sverige relativt högt. Efter 62 års ålder minskar arbetskraftsdeltagandet kraftigt och vi har ytterligare en kraftig minskning efter 64 år. Vad som talar emot att lyckas med basscenariots framskrivning är att utträdesåldern generellt sett under 1990–2006 varit relativt stabil runt 62–64 år, för såväl storstadsregioner, regionala centra eller mindre regioner (ITPS 2009). Vad som också talar emot är att Sverige i ett internationellt perspektiv har haft ett relativt högt arbetskraftsdeltagande under en lång tid i gruppen 55– 64 år, både för män och för kvinnor. Att arbetskraftsdeltagandet redan är relativt högt i Sverige i relation till andra länder, innebär att det inte finns lika mycket outnyttjade arbetskraftsresurser hos de äldre. Å andra sidan har det skett en markant förändring på arbetsmarknaden i många länder under de senaste decennierna, i den bemärkelsen att en lång trend med sjunkande arbetskraftsdeltagande hos äldre har brutits. Det skulle på så sätt kunna vara en början till ökad förvärvsgrad hos den äldre gruppen, vilket talar för ökad sannolikhet att uppnå basscenariots framskrivningar.</p>
<p>Vid vilken ålder individer slutar arbeta varierar mycket inom landet och mellan länder. Det finns flera individrelaterade faktorer som påverkar sådana beslut, exempelvis hälsostatus. Förutsättningarna för ett längre arbetsliv är även i hög grad kopplat till individens utbildning, yrke och inkomstnivå. Även allmänna faktorer påverkar benägenheten att lämna arbetskraften; hur arbetsmarknadsläget ser ut, förändringar i pensionssystemet eller efterfrågan på arbetskraft (Sjögren Lindquist & Wadensjö 2009).</p>
<p>Sammantaget förefaller basscenariots antagande av de nationella förändringarna i förvärvsgraden hos äldre vara mer rimligt i dag än tidigare. Det är troligare att vi kan fördröja utträdesåldern eller öka arbetskraftsdeltagandet hos de äldre under den pågående strukturomvandlingen (från industri till tjänster) än vad som tidigare var fallet (från jordbruk till industri). Även det faktum att arbetskraftens utbildningsnivå i Sverige har ökat markant innebär troligtvis ytterligare en viktig faktor som skapar bättre förutsättningar för att fler individer kommer att välja ett senare utträde från arbetsmarknaden, eftersom utträdesåldern tenderar att stiga med utbildningsnivå. Det är dock tveksamt om ökad förvärvsgrad hos äldre kommer att kunna lösa regionala obalanser i arbetskraftsförsörjningen. Förutom strategins oförmåga att lösa och hantera efterfrågan på arbetskraft med högre utbildning på regional nivå, krävs det mer för att kunna lösa den arbetskraftsbrist som framskrivningen pekar på. Med andra ord visar framskrivningen att vi skulle behöva utnyttja mer av den arbetskraftsresurs som finns tillgänglig i den äldre gruppen (65–74 år) än vad det nationella basscenariot räknar med för att lyckas lösa eller dämpa obalanserna. Det är knappast troligt att detta lyckas. Det förefaller mer rimligt att det mest positiva scenariot som kan väntas är att lyckas realisera det nationella basscenariots framskrivningar med avseende på att senarelägga äldres utträde från arbetsmarknaden. Slutsatsen blir att justering av inträde- och utträdesålder på arbetsmarknaden kan vara en användbar strategi för att lindra efterfrågan på arbetskraft, men att det troligtvis inte kommer kunna lösa de framskrivna regionala obalanserna inom arbetskrafts- och kompetensförsörjningen.</p>
<h2>6.5 Ökad förvärvsgrad hos grupper med låg förvärvsgrad</h2>
<p>Vid sidan av ålder finns andra centrala bakgrundsfaktorer såsom kön och etnicitet, vilka kan förklara individuella variationer i arbetsmarknadsdeltagandet. Exempelvis har kvinnor generellt lägre förvärvsgrad än män, och utrikes födda har generellt lägre förvärvsgrad än inrikes födda. I detta avsnitt undersöks vad det skulle betyda för framtida regionala arbetskrafts- och kompetensförsörjningsunderskott om förvärvsgraden hos dessa grupper kunde ökas.</p>
<p>Förvärvsgraden hos utrikes födda är lågt under de första fem åren i Sverige, varefter det ökar kontinuerligt. På det stora hela är förvärvsgraden hos utrikes födda, oavsett vistelsetid, markant lägre än för inrikes födda. Det kan vara värt att notera att glappet mellan antalet utrikes födda och antalet anställda utrikes födda är störst i åldrarna 25–35 år. Det visar hur arbetsmarknadssituationen ser ut för utrikes födda från andra utomeuropeiska länder som varit i Sverige under en relativt kort tid. Enligt framskrivningarna (se avsnitt 6.6) kommer antalet utrikes födda att öka markant i många mindre FA-regioner, vilket på så sätt blir en tillgänglig arbetskraftsreserv.</p>
<p>Kvinnors arbetskraftsdeltagande är, bortsett från i riktigt unga åldrar, lägre än männens. Denna skillnad är som störst mellan mäns och kvinnors arbetskraftsdeltagande under de reproduktiva åldrarna. Kvinnor tar ut en större andel av föräldradagarna och deltidsarbetar i högre grad, vilket också påverkar deras deltagande på arbetsmarknaden och är något som återspeglar hur män och kvinnor tar olika ansvar för familjeförhållandena (Arbetsmiljöverket 2011).</p>
<h2>6.5.1 Förutsättningar från det nationella basscenariot</h2>
<p>Utifrån basscenariot i Långtidsutredningens bilaga 1 antas att antalet arbetade timmar per vecka, i genomsnitt per åldersgrupp och kön, förändras över perioden. Den största förändringen avser ett ökat antal arbetade timmar för åldersgruppen över 65 år, genom att pensionsåldern 2040 väntas ha ökat till 68 år. Basscenariot innebär alltså ett förändrat arbetsmarknadsbeteende. Befolkningens sammansättning med avseende på födelseland och utbildningsbakgrund beaktas inte explicit i de bakomliggande beräkningarna.</p>
<p>Basscenariot ger förutsättningar för utvecklingen av genomsnittligt antal arbetade timmar per ettårsklass för kvinnor och män i åldern 16–74 år. Med hjälp av SCB:s befolkningsframskrivning har dessa data omräknats till arbetade timmar för kvinnor och män i åldersgrupperna 16–19, 20–24, 25–34, 35–44, 45–54, 55–59, 60–64, 65–74. Därefter beräknas hur förvärvsgraden för respektive grupp måste förändras för att basscenariots förutsättningar ska uppfyllas.</p>
<h2>6.5.2 Förutsättningar för och effekter av högre förvärvsgrad för kvinnor</h2>
<p>I avsnitt 6.3 och 6.4 belystes möjligheterna till arbetskraftsförsörjning genom högre förvärvsgrad för åldersgruppen 65–74 år, dvs. högre förvärvsgrad utöver vad som förutsatts i basscenariot. För att belysa förutsättningarna för och effekterna av en hypotetiskt ökad förvärvsgrad hos kvinnor avgränsas analysen nu därför till en given storlek på den arbetsföra befolkningen, dvs. åldersgruppen 20–64 år.</p>
<p>För åldersgruppen 20–64 år som helhet innebär basscenariots förutsättningar att den genomsnittliga förvärvsgraden förändras marginellt 2012–2040. För män är den genomsnittliga förvärvsgraden 0,785 för båda jämförelseåren. För kvinnor ökar genomsnittet från 0,756 till 0,767. Genomsnittet för hela åldersgruppen påverkas av befolkningens ålderssammansättning, varför förändringen för enskilda FA-regioner kan vara betydligt större än förändringen i riket.</p>
<p>I figur 6.4 och figur 6.5 visas förvärvsgraden för män och kvinnor 2012 samt framskrivet värde för 2040. De förändringar vi kan se för enskilda FA-regioner beror främst på att förvärvsgraden varierar mellan olika åldersgrupper inom hela gruppen 20–64 år, och att regioners ålderssammansättning förändras över perioden.</p>
<h2>Förvärvsgrad  2040  Män  20 64  år Förvärvsgrad  2012  Män  20 64  år</h2>
<p>Källa: rAps.</p>
<p>Källa: rAps.</p>
<p>För ett antal FA-regioner (Årjäng, Eda och Haparanda) är förvärvsgraden för män avsevärt lägre än riksgenomsnittet såväl 2012 som 2040. Detta beror främst på att den faktiska förvärvsgraden underskattas av att gränspendlarna inte är inkluderade, så att vissa personer bosatta i dessa regioner arbetar i andra FA-regioner För andra FA-regioner beräknas den genomsnittliga förvärvsgraden sjunka kraftigt mellan 2012 och 2040. Det handlar i första hand om små FA-regioner, där små förändringar i befolkningens åldersstruktur får relativt stor påverkan på den genomsnittliga förvärvsgraden.</p>
<p>Dorotea och Sorsele, markerade i figur 6.5, är exempel på sådana små FA-regioner. Dessa ingår också i den grupp av FA-regioner som enligt tidigare beräkningar behöver en i relativa tal mycket kraftig inpendling för att möta beräknad arbetskraftsefterfrågan 2040 (se tidigare avsnitt).</p>
<p>För att belysa i vilken grad högre förvärvsgrad för kvinnor skulle kunna lindra den beräknade arbetskraftsbristen i dessa FAregioner görs ett mycket förenklat räkneexempel (som bland annat inte beaktar utbildningsbakgrund). Låt oss anta att den förvärvsgrad för kvinnor som beräknats i basscenariot ersätts av förvärvsgraden i den FA-region som 2040 har högst förväntad förvärvsgrad för kvinnor (Arvidsjaur, förvärvsgrad 0,83). Resultatet av detta räkneexempel visas i tabell 6.9.</p>
<p>Anm.: Totalt underskott är detsamma som totalt ökat antal inpendlare enligt tabell 6.3.</p>
<p>Källa: rAps.</p>
<p>Resultaten visar att en ökad förvärvsgrad hos kvinnor ger olika tillskott i FA-regionerna. Ett sådant tillskott kan i vissa fall påverka och lindra det totala underskottet på arbetskraft i FA-regionen (ex. Bengtsfors och Dorotea), men i andra FA-regioner har en sådan åtgärd mycket begränsad effekt (ex. Jokkmokk).</p>
<h2>6.5.3 Förutsättningar för och effekter av högre förvärvsgrad för utrikes födda</h2>
<p>Basscenariots genomsnittliga förvärvsgrad för födda i Sverige respektive utrikes födda redovisas för den större gruppen 16–74 år. För inrikes födda se Figur 6.6 Genomsnittlig förvärvsgrad 2012 för inrikes födda 16–74 år, samt framskriven förvärvsgrad till 2040 och för utrikes födda se figur 6.7.</p>
<h2>Förvärvsgrad  2040  Födda  i  Sverige  16 74  år Förvärvsgrad  2012  Födda  i  Sverige  16 74  år</h2>
<p>Källa: rAps.</p>
<h2>Förvärvsgrad  2040  Utrikesfödda  16 74  år Förvärvsgrad  2012  Utrikesfödda  16 74  år</h2>
<p>Källa: rAps.</p>
<p>För hela åldersgruppen 16–74 (såväl inrikes som utrikes födda) innebär basscenariots förutsättningar att den genomsnittliga förvärvsgraden ökar 2012–2040. För födda i Sverige väntas den genomsnittliga förvärvsgraden öka från 0,68 år 2012 till 0,72 år 2040. För utrikes födda väntas genomsnittet öka från 0,51 till 0,55 under samma tidsperiod.</p>
<p>Av samma skäl som diskuterades ovan påverkas genomsnittet för hela åldersgruppen av befolkningens ålderssammansättning, varför förändringen för enskilda FA-regioner kan vara betydligt större eller mindre än förändringen för landet som helhet.</p>
<p>För att belysa i vilken grad högre förvärvsgrad för utrikes födda skulle kunna lindra den beräknade arbetskraftsbristen i samma grupp av FA-regioner som ovan görs motsvarande enkla räkneexempel (som inte beaktar utbildningsbakgrund). Låt oss anta att den förvärvsgrad för utrikes födda som beräknats i basscenariot ersätts av förvärvsgraden i den FA-region som 2040 har högst förväntad förvärvsgrad för utrikes födda (Värnamo, förvärvsgrad 0,63). Resultatet av detta räkneexempel visas i tabell 6.10.</p>
<p>Anm.: Totalt underskott är detsamma som totalt ökat antal inpendlare enligt tabell 6.3.</p>
<p>Källa: rAps.</p>
<p>Resultaten visar att effekten av att öka förvärvsgraden hos utrikes födda är större än effekten av att öka förvärvsgraden hos kvinnor i dessa FA-regioner, i bemärkelsen att det väntas täcka en större andel av det framskrivna arbetsunderskottet. Tillsammans skulle ökad förvärvsgrad hos kvinnor och utrikes födda kunna bidra med en positiv påverkan på den regionala obalans i arbetskraftsförsörjningen som framskrivningen visar på i vissa utsatta FAregioner. Effekterna, dvs. tillskottet av arbetskraft baserad på en ökad förvärvsgrad hos de båda grupperna, kan ge ett gott resultat i många mindre FA-regioner. Det innebär att insatser som på olika sätt kan stimulera till ökad förvärvsgrad hos dessa två grupper, och särskilt hos utrikes födda, kommer att bli viktiga för att lösa regionala obalanser i kompetens- och arbetskraftsförsörjningen i framtiden.</p>
<h2>6.6 Arbetskraftsinvandring – en strategi för att motverka arbetskraftsbrister</h2>
<p>Begreppet arbetskraftsinvandrare saknar entydig definition. I internationell litteratur används oftare begreppet migrerande arbetstagare ( migrant workers ), vilket avser alla som flyttar till ett land med syfte att arbeta. Arbetskraftsinvandrare är dock egentligen endast de som fått permanent uppehållstillstånd på grund av arbetsmarknadsskäl (SOU 2006:87). I den här rapporten görs framskrivningar inte endast på denna typ av invandare utan på totala antalet utrikes födda. Syftet med framskrivningarna är att undersöka huruvida det är rimligt att framtida arbetskraftsbrister kan motverkas med hjälp av migrerande arbetstagare.</p>
<p>Sverige är ett land som varit beroende av arbetskraftsinvandring framför allt under efterkrigstiden. Arbetsmarknaden blir allt mer specialiserad vilket får till konsekvens att det blir svårare att hitta och matcha tillgängligt utbud med den efterfrågan som finns. Tilltagande arbetskraftsbrist i vissa näringar och branscher utesluter på så sätt inte generellt ökad arbetslöshet. Konkurrensen om högre utbildad arbetskraft ökar internationellt vilket kan göra det svårare att tillgodose en viss typ av arbetskrafts-behov med arbetskraftsinvandring. Är arbetskraftsinvandringen tydligt relaterad till arbetsmarknadens behov kan integrationen väntas gå snabbare. I annat fall kan det behövas extra åtgärder för att göra arbetskraften mer anställningsbar i relation till vad som efterfrågas.</p>
<p>Andelen utrikes födda kommer att fortsätta öka</p>
<p>Under 1990–2013 ökade antalet personer i Sverige som var födda utomlands med drygt 740 000. År 2013 var drygt 1,5 miljoner av Sveriges befolkning födda utanför Sveriges gränser. Fram till 2040 beräknas antalet utrikes födda öka med ytterligare nästan 600 000 individer till drygt 2,1 miljoner. Detta innebär att andelen utrikes födda i befolkningen väntas öka från knappt 16 procent 2013 till drygt 19 procent 2040. I figur 60 redovisas andelen utrikes födda 2013 samt framskrivna värden för 2040. De FA-regioner som 2040 beräknas ha den största andelen utrikes födda är utmärkta i figur 6.8.</p>
<p>Källa: rAps.</p>
<p>För huvuddelen av Sveriges FA-regioner beräknas andelen utrikes födda öka under prognosperioden. Den största andelsökningen av utrikes födda beräknas i Dorotea, motsvarande nästan 17 procentenheter mellan 2013 och 2040. Övriga FA-regioner där andelen utrikes födda väntas öka kraftigt till 2040, är Årjäng (ökning med cirka 15 procentenheter) Övertorneå (14), Eda (12), Strömstad (11) och Lycksele (9). Kännetecknande för några av dessa FAregioner (Övertorneå, Årjäng, Eda, Strömstad) är att de gränsar till</p>
<p>Finland eller Norge. Det är också exempel på regioner, som tidigare nämnts, beräknas uppvisa framtida brist på arbetskraft.</p>
<p>Nästan 63 procent av befolkningsökningen utgörs av personer födda utanför Europa</p>
<p>I rAps-prognosen som används i denna rapport fördelas in- och utvandring på födelseland i endast tre kategorier: Sverige, övriga Norden och övriga världen. Därmed är det inte möjligt att direkt från prognosresultatet djupare belysa bakgrund som exempelvis födelseland hos den framtida utrikes födda befolkningen. Däremot ger SCB:s nationella prognos möjlighet att på riksnivå beskriva den framtida befolkningen baserat på födelseregion utifrån sju olika kategorier av länder. Enligt SCB:s framskrivning beräknas Sveriges folkmängd öka från 9,7 miljoner 2014 till drygt 11 miljoner 2040. Av den totala ökningen på drygt 1,3 miljoner invånare beräknas cirka 40 procent vara födda utanför Sverige. I åldersgruppen 16–74 beräknas folkmängden öka med 575 000 personer, vilket motsvarar cirka 43 procent av den totala befolkningsökningen. Av ökningen inom den åldersgruppen utgör personer födda i Sverige knappt 27 procent, medan personer födda i utomeuropeiska länder med låg eller medelhög välfärds- och utvecklingsnivå (HDI) utgör nästan 63 procent.</p>
<p>Källa: rAps och SCB:s befolkningsprognos 2014.</p>
<p>Eftersom åldersklassen 16–74 år utgör basen för arbetskraften kan ökningen i denna grupp ses som ett potentiellt ökat arbetskraftsutbud till 2040. Som visats ovan består ökningen till stor del av personer som är födda i utomeuropeiska länder med låg eller medelhög utvecklingsnivå (HDI). Tillsammans svarar dessa två grupper för en ökning med nästan 360 000 personer.</p>
<p>Personer med födelseland inom EU (exklusive Norden) beräknas öka med nästan 120 000 fram till 2040. Det är rimligt att anta att en stor andel av denna grupp kan karaktäriseras som arbetskraftsinvandring p.g.a. EU:s inre (gemensamma) arbetsmarknad.</p>
<p>Personer födda utanför Europa har bidragit mest till den historiska ökningen av andelen utrikes födda</p>
<p>För att belysa hur ökat arbetskraftsutbud eventuellt kan bidra till att motverka framtida arbetskraftsbrister studeras den historiska utvecklingen av arbetskraftsinvandring. Med hjälp av SCB:s integrationsregister går det att på kommunnivå för perioden 1997– 2013 studera befolkningen fördelat på fyra födelselandstyper. Där framgår att i princip samtliga kommuner har haft en ökning av andelen utrikes födda i åldern 20–64 år.</p>
<p>Ökningen beror framför allt på att andelen födda utanför EU/EFTA-området har ökat under perioden. Även andelen födda i EU/EFTA-området (exklusive Norden) har ökat, men i betydligt lägre grad. Befolkningsandelen födda i Norden (exklusive Sverige) har minskat under samma period. Den nationella bild som ges av den framtida befolkningsutvecklingen (2014–2040) per födelseregion enligt tabell 6.11, är på så sätt en avspegling av hur befolkningsutvecklingen i Sveriges kommuner har utvecklats sedan mitten av 1990-talet.</p>
<p>I tabell 6.12 listas förändringen av andelen utrikes födda under perioden 1997–2013 samt hur andelen har förändrats fördelat på olika födelseregioner för ett antal kommuner och FA-regioner. Kännetecknande för de redovisade kommunerna och regionerna är att de antingen tillhör de FA-regioner som väntas behöva störst ökning av inpendlingsandelen (2012–2040) eller en mycket stor andelsökning av utrikes födda (2013–2040) för att klara arbetskraftsförsörjningen enligt basscenariot i Långtidsutredningens bilaga 1.</p>
<h2>Strategier för att motverka framtida arbetskraftsbrister Bilaga 7 till LU15</h2>
<p>Källa: rAps.</p>
<p>Sedan mitten av 1990-talet har i dessa kommuner och FA-regioner den största andelen av ökningen av utrikes födda i åldern 20–64 år, utgjorts av personer födda utanför EU/EFTA-området. Detta mönster återspeglas i princip för samtliga kommuner under den studerade perioden. I tabell 6.13 redovisas även andelen utrikes födda av befolkningen i arbetsför ålder för dessa kommuner och FA-regioner 2013. Av redovisningen framgår att andelen födda utanför EU/EFTA-området är högre än andelen födda inom EU/EFTA-området (exklusive Norden) för samtliga regioner utom Sorsele och Åsele.</p>
<h2>Bilaga 7 till LU15 Strategier för att motverka framtida arbetskraftsbrister</h2>
<p>Källa: rAps.</p>
<p>Utifrån den sammanställda statistiken, dvs. den nationella befolknings-framskrivningen till 2040 samt utvecklingen på kommunnivå sedan mitten av 1990-talet, är det rimligt att anta att den framtida ökningen av andelen utrikes födda av befolkningen i arbetsför ålder i Sveriges FA-regioner till största delen kommer att ske genom en ökning av personer födda utanför EU/EFTAområdet, samt till viss del av personer födda inom EU/EFTAområdet (exklusive Norden). Detta mönster stämmer överens med vad den nationella befolkningsframskrivningen visar.</p>
<p>Förvärvsfrekvenser bland utrikes födda</p>
<p>Förvärvsfrekvenser för personer födda utanför Sverige är väsentligt lägre än för personer födda i Sverige, och varierar beroende på födelseland. Under 1997–2012 var den genomsnittliga förvärvsfrekvensen i landet för personer födda utanför EU/EFTA-området knappt 50 procent. Det kan jämföras med cirka 60 procent för personer födda inom EU/EFTA-området (exklusive Norden), cirka 65 procent för personer födda i Norden (exklusive Sverige) och nästan 80 procent för personer födda i Sverige. Dock har förvärvsfrekvensen för personer födda utanför EU/EFTA-området ökat kraftigt under perioden, till att 2012 uppgå till drygt 54 procent. Trots ökningen var denna grupps förvärvsfrekvens nästan 9 procentenheter lägre än förvärvsfrekvensen 2012 för personer födda inom EU/EFTA-området (exklusive Norden).</p>
<p>Källa: rAps.</p>
<p>Studeras andelen förvärvsarbetande för de redovisade kommunerna och FA-regionerna i tabell 6.14 fördelat på födelseland framkommer något mera varierat mönster än på riksnivå. Något förenklat kan det uttryckas som att förvärvsfrekvensen i dessa kommuner och FA-regioner, precis som på riksnivå, har en lägre förvärvsnivå om man är född i ett annat land än i Sverige, men att det inte är lika självklart att förvärvsnivån alltid är lägre om en person är född i ett annat land utanför EU/EFTA. Det innebär att den övergripande bilden av att ju längre ifrån Sverige man är född desto lägre är förvärvsnivån inte alltid är sann på FA-nivå.</p>
<p>Anm.: Genomsnitt beräknat på delperiod för vissa regioner då data saknas för vissa år.</p>
<p>Källa: rAps.</p>
<p>Förvärvsfrekvensen skiljer sig mellan olika typer av invandring. Som väntat är förvärvsfrekvensen lägre bland flyktingar samt anhöriginvandrare jämfört med övriga invandrare. Flyktingpolitikens primära syfte är dock inte arbetskraftsförsörjning. Bland gruppen övriga invandrare kan antas att det stora skälet till invandring kan kopplas till arbetskraftsinvandring. Dock har förvärvsfrekvenserna för dessa två grupper närmat sig varandra en hel del sedan mitten av 1990-talet. Vilken typ av invandring det rör sig om spelar därför inte lika stor roll för att förklara skillnader i förvärvsfrekvens som tidigare. Det innebär också att gruppen (flyktingar och anhöriginvandrare) har blivit mer betydelsefull att beakta än tidigare när det gäller att diskutera tillgången till arbetskraft och regionala obalanser.</p>
<p>Anm.: Det kan noteras en kraftig ökning 1997–2001 i förvärvsfrekvens för flyktingar. Andra källor (ex. SCB 2013b) bekräftar att förvärvsfrekvensen för utrikes födda generellt ökat markant under senare delen av 1990-talet. Orsaken till den kraftiga förändringen i förvärvsfrekvensen hos flyktingar kan ha att göra med vistelsetiden i Sverige, dvs. det finns ett generellt samband mellan längre vistelsetid och högre förvärvsfrekvens. Med tanke på den relativt stora invandringen under början av 1990-talet kan effekterna av sådan invandring på arbetsmarknaden bli mer synlig i sluten av decenniet. En annan tänkbar orsak kan vara en omdefiniering av bosättningsmotiv.</p>
<p>Källa: rAps.</p>
<p>I tabell 6.15 redovisas den genomsnittliga förvärvsfrekvensen för dessa två grupper uppdelat på de tidigare redovisade kommun och FA-regionerna. I huvudsak återspeglas samma mönster som på riksnivå. Det är rimligt att en stor del av flyktingar och anhöriginvandrare utgörs av personer som invandrat från länder utanför EU/EFTA-området.</p>
<p>Anm.: Genomsnitt beräknat på del av period för vissa regioner då data saknas för vissa år.</p>
<p>Källa: rAps.</p>
<p>Enligt prognosen ökar antalet personer i arbetsför ålder (16–74 år) med nästan 575 000 mellan 2014 och 2040. Netto utgör antalet utrikes födda cirka 420 000 av den totala ökningen, vilket med andra ord utgör en stor andel av det framtida arbetskraftstillskottet. Denna grupp utgör därmed en stor potential för att motverka framtida arbetskraftsbrister. Basscenariot har dock inräknat en ökad förvärvsgrad hos utrikes födda och utan det antagandet kan kompetensförsörjningssituationen väntas bli ännu mer utmanande.</p>
<p>Av den totala framskrivna nettoökningen på cirka 420 000 utrikes födda (16–74 år) utgörs cirka 117 000 av personer från EU (exklusive Norden). Resterande ökning utgörs av personer från länder utanför EU med låg eller medelhög utvecklingsnivå (HDI). Ett dilemma i sammanhanget är att utbildningsnivån i många fall är låg i dessa grupper av utrikes födda, vilket skapar begränsningar på arbetsmarknaden.</p>
<h2>6.7 Avslutande kommentarer</h2>
<p>Fokus i kapitlet har varit att undersöka resultaten av framskrivningen till 2040 och i vilken grad det kan väntas stora regionala obalanser i arbetskrafts- och kompetens-försörjningen. Resultaten visar i stora drag att skillnaderna och obalanserna mellan små och stora arbetsmarknadsregioner väntas öka. Den demografiska utvecklingen väntas leda till en generell arbetskraftsbrist i små arbetsmarknadsregioner 2040, medan arbetskraftsbristen i större arbetsmarknadsregioner kommer att vara mer partiell, dvs. arbetskraft väntas saknas inom vissa utbildningsgrupper och yrken. Vårdsektorn väntas få särskilt stora brister på personal, vilket är en av anledningarna som talar för att den offentliga sektorn står inför större utmaningar avseende arbetskraftsförsörjning än den privata. Det är många 40-talister som arbetar inom den offentliga sektorn som nu lämnar arbetsmarknaden och framöver ska ersättas med ny arbetskraft. Det innebär att vi redan nu kan se ett begynnande och tilltagande problem med att ersätta personal inom den offentliga sektorn. När vi närmar oss 2040 är det 60-talisterna som lämnar arbetsmarknaden och frågan är vilka strategier vi ska förlita oss på i samband med att vi ska ersätta arbetskraft som lämnar den offentliga sektorn.</p>
<p>Den generella arbetskraftsbristen är svår att hantera. Den är orsakad av demografiska faktorer där de yngre inte i tillräckligt hög grad kan ersätta den arbetskraft som lämnar arbetsmarknaden. Försörjningsbördan ökar och det blir svårare att klara av välfärdsåtaganden. Många av de strategier som vi diskuterat kan lösa delar av de arbetskraftsbrister som tagits upp, men problemet är att det endast får en positiv engångseffekt snarare än att det löser problemet med arbetskraftsbrist på lång sikt. Det krävs kombinationer av kortsiktiga strategier med försök att långsiktigt lösa de strukturella problem som väntas i de mindre FAregionerna. Strategierna som granskats kan på olika sätt bidra till att arbetskraftsutbudet utökas. Arbetskraftsutbudet påverkas positivt av att senarelägga utträdet från arbetsmarknaden och förbättrad integration av invandrad arbetskraft. Framför allt finns potential att bättre tillvarata arbetskraft från länder utanför Europa och Norden. I ett regionalt perspektiv kan invandringen bli en nyckelfaktor för att lindra arbetskraftsförsörjningens regionala obalanser som synes förstärkas framöver.</p>
<p>Eftersom många europeiska länder genomgår samma demografiska utveckling, kommer de att befinna sig i en situation som liknar Sveriges. Detta kan leda till att arbetskraftsbristen tilltar på lång sikt och att konkurrensen om arbetskraften från andra länder utanför Europa hårdnar. I ett sådant scenario har inte Sverige en speciellt gynnsam position.</p>
<p>För att lösa de mindre regionernas generella arbetskraftsbrist behöver vi också ta tillvara teknik och teknologiska förändringar samt utreda vilka institutionella och organisatoriska förändringar som på lång sikt kan lösa regionala arbetskraftsbrister. Den partiella arbetskraftsbristen som kan uppstå i olika arbetsmarknadsregioner är av mer kortsiktig karaktär och kan delvis avhjälpas med några av de strategier som granskats i rapporten. Förutom att arbetskraftsbristen kommer att vara mer synlig i vissa områden (t.ex. inom vården) vill vi uppmärksamma att framskrivningen visar risk för tilltagande kompetens- och försörjningsproblem i ”mellanskiktet” av regioner dvs. i större arbetsmarknadsregioner som ofta utgör lokala centra. Arbetskraftsbristen i dessa regioner berör efterfrågan på arbetskraft med eftergymnasial utbildning. Här behöver man utreda lösningar som kan lindra en sådan utveckling. Konkurrensen mellan högre lärosäten inom och utanför landets gränser ökar och det innebär att det kan bli svårare att hantera, samverka och tillgodose olika centra med resurser. Hur ansvaret och samverkan ska se ut och utvecklas mellan staten samt regionala och lokala centra för att på något sätt säkerställa behov av högre utbildad personal är angeläget att se över för att säkra och hantera framtida arbetskraftsbrister i lokala centra. Utöver detta kan även förbättrad matchning på arbetsmarknaden bidra till att lindra specifika arbetskraftsbrister som uppstår i vissa utbildningsgrupper på regional nivå.</p>
<p>Kommuners förmåga att klara obalanser i kompetensförsörjningen</p>
<p>I samband med att kommuners sårbarhet diskuteras brukar man utgå ifrån ett antal mått som på olika sätt speglar obalanser i branschstruktur, utbildningsnivå, åldersstruktur och andel sysselsatta inom tillverknings- och byggindustrin. De mest sårbara är de som har en lågt diversifierad arbetsmarknad, hög andel sysselsatta inom tillverkningsindustrin och en låg andel högskoleutbildade. Sårbarheten i kommunerna blir på så sätt kopplade till att det finns få alternativ och möjligheter till sysselsättning samt starkt beroende av omvärldsfaktorer, dvs. globalisering och konjunkturens påverkan. Problemet för många kommuner som vi har sett, är att de industrijobb som försvinner inte ersätts med nya arbetstillfällen inom tjänstebranscherna. Det finns också problem med att förmågan att själva påverka sina förutsättningar inte är lika enkel utifrån de resurser som finns tillgängliga i mindre kommuner. Att jobba med utvecklingsfrågor blir till stora delar en lyx och många mindre kommuner blir beroende av hur starkt deras närliggande omland är. En mindre kommun nära större städer har helt andra möjligheter att minska sin sårbarhet än mindre kommuner i glesbefolkade regioner. Vi har sett att ganska många och relativt små arbetsmarknadsregioner (FA) kommer att få det tuffare att klara arbetskraftsunderskotten på lång sikt. En åldrande befolkning påverkar den lokala arbetskraftsefterfrågan på så sätt att fler behöver arbeta inom den kommunala verksamheten i samband med att efterfrågan på vård och omsorg ökar. Framskrivningen visar på stora obalanser och svårigheter att klara av arbetskraftsförsörjningen inom dessa områden på lång sikt. En svag tillgänglighet till större regionala centra och arbetsmarknader blir ett hinder för att klara av kompetens- och arbetskraftsförsörjningen i många mindre kommuner och ökar på så sätt sårbarheten ytterligare. Små kommuners förmåga att ge den välfärd och service som förväntas blir på så sätt mer problematisk.</p>
<h2>7 Sammanfattande slutsatser och förslag</h2>
<p>Utifrån den analys som gjorts kan det konstateras att de demografiska utmaningarna är stora och att de väntas förstärkas till 2040. Utmaningarna har en tydlig regional dimension där landets mindre och perifert belägna kommuner och regioner bedöms få de största problemen att hantera. Det är dock viktigt att poängtera att den demografiska frågan inte ska begränsas till ett glesbygds- eller landsbygdsproblem, utan utmaningarna kommer att finnas och öka i omfattning i så gott som hela landet.</p>
<p>Åtgärder kommer att behövas på alla nivåer, såväl nationellt som regionalt och lokalt. Insatser inom ramen för EU:s sammanhållningspolitik ska inte heller glömmas bort i sammanhanget. Det handlar dels om olika åtgärder för att motverka eller lindra en demografisk utveckling som innebär svårigheter att upprätthålla väl fungerande arbetsmarknader och välfärdssystem, dels om insatser för att hantera demografiskt betingade problem som redan är en realitet eller är på väg att uppstå. En komplicerande faktor är att möjliga insatser och åtgärder kan sortera under flera olika politikområden och beröra olika beslutsnivåer; nationellt, regionalt och lokalt. Samlade strategier för att hantera de demografiska utmaningarna kan därmed vara svåra att implementera i praktiken.</p>
<p>I detta kapitel görs en genomgång och värdering av de demografiska utmaningarna i ett regionalt framtidsperspektiv, varefter en diskussion förs om möjliga åtgärder och förslag. Fokus läggs på kommunernas ekonomi och verksamhet, samt på arbetskraftsförsörjningen. Vi inleder med en kort sammanfattning av FAregionernas utveckling till 2040 utifrån rAps-prognosen baserad på förutsättningar som ges av Långtidsutredningens bilaga 1.</p>
<h2>7.1 Regional utveckling</h2>
<p>Koncentrationen av befolkning, sysselsättning och ekonomi till landets största stadsregioner beräknas fortsätta enligt tidigare känt mönster. Av landets beräknade befolkningsökning på 1,4 miljoner personer till 2040 förväntas 87 procent ske i storstadsregionerna. De övriga 13 procenten fördelas på FA-regioner som har nära till en ort på minst 50 000 invånare. Ett antal större FA-regioner förväntas dock få en relativt blygsam befolkningsökning framöver. FA-regioner som präglas av gleshet och avlägsenhet till större orter väntas inte kunna vända till en positiv utveckling de närmaste decennierna. Befolkningsminskningen i dessa regioner beräknas emellertid gå långsammare än under 1990–2013.</p>
<p>År 2040 förväntas 54,3 procent av Sveriges invånare bo i storstadsregionerna Stockholm, Göteborg och Malmö, vilket är en ökning med cirka 10 procentenheter sedan 1990. Andelarna avseende landets beräknade sysselsättning och bruttoregionprodukt 2040 är ännu högre; 55,9 respektive 62,3 procent, vilket alltså indikerar en än större koncentration av den ekonomiska verksamheten. Av Sveriges ekonomiska tillväxt förväntas 70 procent ske i storstadsregionerna, vilket är tre procentenheter mer än under perioden 1993–2011. Det bör dock påpekas att alla FA-regioner beräknas få en tillväxt i ekonomin under de kommande åren. Knappt 90 procent av regionerna förväntas få en produktivitetstillväxt (BRP per sysselsatt) motsvarande 1,0–1,8 procent årligen.</p>
<p>Andelen äldre förväntas öka i 80 procent av FA-regionerna till 2040. I 51 av 72 FA-regioner beräknas ökningen gå snabbare än under de senaste åren. I 60 av FA-regionerna väntas antalet personer i åldern 20–64 år minska, vilket också leder till en minskning av kommunernas egna skatteintäkter. Försörjningskvoten, där befolkningsgruppen 20–64 år sätts i relation till totalbefolkningen, beräknas öka från 1,73 till 1,86 för Sverige som helhet mellan 2013 och 2040. Ökningen väntas bli störst i avlägset belägna landsbygdsregioner, där försörjningskvoten väntas öka med över 12 procent men även storstäderna får enligt prognosen en höjning på närmare 7 procent. Nivåmässigt är skillnaderna stora mellan regionerna. De mer avlägset belägna landsbygdsregionerna ligger 2040 på försörjningskvoter kring 2,1, medan storstädernas försörjningskvoter då beräknas vara cirka 1,8, dvs. över dagens genomsnittsnivå för riket.</p>
<p>Sveriges försörjningskvot är i dag en av de högsta bland EUländerna. Fram till 2040 förväntas kvoten öka i samtliga EU-länder och i flera av dessa, såsom i Frankrike, Tyskland och Nederländerna, väntas kvoten då ligga klart över den svenska nivån. Det innebär en ökad framtida konkurrens om arbetskraft i ett internationellt perspektiv.</p>
<p>Sammantaget innebär prognosen, baserad på förutsättningarna från Långtidsutredningens bilaga 1, en fortsättning på tidigare regionala utvecklingsmönster med en stark storstadskoncentration och en svagare utveckling i landets perifera och avlägset belägna delar. Inte minst gäller detta den demografiska utvecklingen där långvariga och stabila flyttmönster med ungdomar som flyttar till de större städerna skapat en åldersstruktur med en hög andel äldre i stora delar av landet. Det är en utveckling som ytterligare väntas förstärkas, vilket medför stora påfrestningar på kommunernas ekonomi och verksamhet samt svårigheter att klara arbetskraftsförsörjningen i både offentlig och privat verksamhet.</p>
<h2>7.2 Kommunernas ekonomi och verksamhet</h2>
<h2>7.2.1 Vilka är utmaningarna och hur stora är de?</h2>
<p>Vid en summering av kommunernas kostnader och intäkter, inklusive generella statsbidrag och bidrag eller avdrag från det kommunalekonomiska skatteutjämningssystemet, framträder ett tydligt mönster enligt prognosen för 2040. De samlade ekonomiska förändringarna per invånare blir störst i de mest avlägset belägna landsbygdskommunerna som i genomsnitt väntas få en negativ förändring av det ekonomiska resultatet på cirka 25 000 kronor per invånare i löpande priser. Det motsvarar en försämring på cirka 8 000 kronor per invånare i fasta priser utifrån dagens penningvärde. Utvecklingen för storstadskommunerna ser bättre ut, men även här beräknas en negativ förändring på i genomsnitt cirka 2 000 kronor per invånare i fasta priser.</p>
<p>På länsnivå är det framför allt kommunerna i Kalmar län och i Norrlandslänen Norrbottens, Jämtlands och Västerbottens län i vilka den kommunalekonomiska utvecklingen beräknas bli svag.</p>
<p>Kommunerna i Stockholms, Skåne och Västra Götalands län förväntas få den minsta ekonomiska förändringen med en minskning av det ekonomiska resultatet på cirka 2 000 kronor per invånare i fasta priser. Sammantaget indikerar prognosen ett ökat spann mellan kommuner avseende den ekonomiska situationen framöver.</p>
<p>Det bör betonas att beräkningarna innehåller vissa förenklingar och osäkerheter. Exempelvis ingår inte de kommunala fastighetsavgifterna och framskrivningen av den kommunala kostnadsutjämningen bygger på ett schablonmässigt samband om att den s.k. strukturkostnaden förändras med hälften av den åldersbestämda nettokostnadens förändring. Detta bedöms dock inte på något påtagligt sätt förändra de huvudsakliga slutsatserna från analysen.</p>
<p>Den största osäkerheten i beräkningarna ligger emellertid i antagandet att de kommunala nettokostnaderna följer den demografiska utvecklingen. Den historiska utvecklingen 1980–2005 har dock inneburit en kostnadsökning med 1 procent utöver vad som förklaras av demografiska förändringar, vilket bl.a. beror på att individer generellt efterfrågar högre standard i offentliga verksamheter i takt med ökat välstånd. Det är således fullt tänkbart att vi även fortsättningsvis kommer att se ökade kommunala kostnader på grund av medborgarnas krav på höjd standard avseende välfärdstjänster. Om kostnadsutvecklingen för kommunerna skulle följa det historiska s.k. ”plus-ett-alternativet” stiger de beräknade nettokostnaderna markant. Ett sådant scenario skulle innebära avsevärt större utmaningar för den kommunala ekonomin. De största problemen skulle uppstå i de mest avlägsna landsbygdskommunerna där den ekonomiska förändringen skulle motsvara 25 000 kronor per invånare (fasta priser) 2040. Även för storstadskommunerna skulle ett sådant scenario innebära stora ekonomiska påfrestningar. Om de kommunala kostnaderna tillåts öka på detta sätt beror dock ytterst på vilka politiska prioriteringar som görs på såväl lokal som nationell nivå.</p>
<p>Sammanfattningsvis ser vi generellt sett ökade påkänningar för den kommunala ekonomin till 2040. Framskrivningarna pekar dock på stora variationer mellan olika kommungrupper. För storstadskommunerna skulle de beräknade ekonomiska försämringarna uttryckt som kommunalskatt motsvara cirka 1 krona i höjd kommunalskatt, medan det skulle motsvara knappt 6 kronor för kommunkategorin mycket avlägsna landsbygdskommuner. För den stora majoritet av befolkningen som 2040 kommer att bo i storstadsregioner förefaller detta som hanterbart, medan mindre och perifert belägna kommuner får en svårare situation. Om de kommunala kostnaderna däremot fortsätter att öka utöver vad som följer av demografins utveckling blir dock utmaningarna avsevärt större. Om det s.k. ”plus-ett-alternativet” fortsätter till 2040 innebär det ett behov av att höja kommunalskatten med cirka 18 kronor i de mest avlägset belägna landsbygdskommunerna och med cirka 8 kronor i storstadskommunerna.</p>
<h2>7.2.2 Möjliga åtgärder och förslag</h2>
<p>En första naturlig åtgärd för att klara de kommunala uppgifterna med ett begränsat finansiellt utrymme är att höja produktiviteten i verksamheten. Det handlar dels om tillgång till produktionsfaktorer, dels om hur tillgängliga produktionsförutsättningar används på ett effektivt sätt. Även kvalitetsförändringar bör beaktas i den mån det är möjligt. Att klara en sådan omställning innebär att innovationsförmågan inom den kommunala sektorn behöver utvecklas generellt, men behoven är särskilt stora i befolkningsmässigt små kommuner i mer glesbefolkade delar av landet. De långa avstånden innebär där ofta större svårigheter att rationalisera den kommunala servicen med bibehållen kvalitet.</p>
<p>Analysen i kapitel 4 har visat att det historiskt varit svårt att höja produktiviteten inom de två stora kommunala verksamheterna grundskola och äldreomsorg. För grundskolan kan det konstateras att kostnadsökningarna regelmässigt har överstigit de demografiskt betingade förändringarna sedan 2008. Det gäller såväl växande som krympande kommuner. Det genomgående mönstret är att kostnadsökningarna ligger klart över vad som förklaras av demografiska förändringar. Det är dock oklart om kostnadsökningarna beror på försämrad produktivitet eller på förändrade förutsättningar för skolverksamheten.</p>
<p>Inte heller inom den kommunala äldreomsorgen syns några tecken på produktivitetsförbättringar. Tvärtom har kostnadsutvecklingen varit betydligt högre än antalet omsorgstagare sedan 2008. Informationen om kvaliteten på de levererade tjänsterna är också knapphändig. Den bild som målas upp inom dessa två kommunala verksamheter stöds också av tidigare undersökningar som pekar på en historisk kostnadsökning på cirka 1 procent per år över vad som förklaras av de demografiska förändringarna.</p>
<p>Det har alltså visat sig påtagligt svårt att åstadkomma produktivitetshöjning och effektivisering inom betydande delar av den kommunala verksamheten. Vad detta beror på kan givetvis diskuteras. När vi blickar framåt mot 2040 ser vi att den demografiska utvecklingen innebär försämrad kommunal ekonomi, vilket ställer ökade krav på att effektivisera den kommunala verksamheten. Även med ett väl utbyggt kommunalekonomiskt utjämningsystem kvarstår denna bild.</p>
<p>Större påfrestningar för den kommunala ekonomin kan också driva på utvecklingen av innovativa lösningar. Det kan handla om ny teknik för att tillhandahålla kommunala tjänster, men också om nya organisatoriska lösningar som ökar effektiviteten i verksamheten. Distansöverbryggande teknik kan exempelvis utvecklas ytterligare inom skola, vård och omsorg, men det handlar också om att organisera verksamheten på ett effektivt sätt utifrån dessa nya möjligheter. Behoven att utveckla denna typ av innovativa lösningar blir särskilt stora i kommuner med långa avstånd och geografiskt spridd verksamhet.</p>
<p>Även om de ekonomiska motiven kan driva på utvecklingen av innovativa lösningar inom den kommunala sektorn kan det behövas stöd från såväl statlig som regional nivå. En nationell innovationsstrategi bör särskilt beakta behoven inom den kommunala verksamheten och ekonomiskt stöd för pilotprojekt inom området kan behövas för att bidra till utvecklingen. Detsamma gäller de regionala utvecklingsstrategierna som utöver en allmän fokusering på demografiska utmaningar, specifikt behöver ta upp behoven inom kommunal och landstingskommunal verksamhet.</p>
<p>I Japan, som förmodligen är ett av de länder som har de största demografiska utmaningarna, har regeringen allt mer fokuserat på förebyggande vård, digitalisering och användning av telemedicin för vård och omsorg. Det nya systemet har utarbetats för att proaktivt stödja äldres självständighet, vara användarvänligt och skapa en tydlig balans mellan fördelarna och nackdelarna för den enskilda. Det är grundläggande inom omsorgsverksamhet i allmänhet att rätt tjänster ska tillhandahållas för rätt personer, och i synnerhet att äldreomsorg bara ska erbjudas personer som har ett verkligt behov av detta.</p>
<p>Ökade intäkter</p>
<p>På ett övergripande plan är det naturligtvis viktigt att kommunerna har skatteintäkter som är tillräckligt stora för att den kommunala verksamheten ska kunna bedrivas på ett tillfredställande sätt. Ur det perspektivet är en stor andel befolkning i arbetsför ålder fördelaktig, men också att en stor andel av den arbetsföra befolkningen förvärvsarbetar. Dessa frågor kommer att behandlas mer utförligt i avsnittet om arbetskraftsförsörjning nedan.</p>
<p>Analysen i tidigare kapitel har visat att alla kommuner, i varierande omfattning, väntas få utökade behov av ekonomiska tillskott utifrån demografins utveckling. Än större blir behoven om de kommunala kostnaderna fortsätter att öka mer än vad som följer av demografins utveckling. Analysen har också visat att många landsbygdskommuner har systematiskt högre redovisade nettokostnader än vad de teoretiskt framräknade strukturkostnaderna inom skatteutjämningssystemet indikerar. Samtidigt bör det noteras att skillnader mellan redovisade kostnader och strukturkostnader kan bero på skillnader i ambitionsnivå, effektivitet och graden av avgiftsfinansiering.</p>
<p>Det förefaller som att det kommunalekonomiska utjämningssystemet i stora delar klarar av de demografiska förändringarna till 2040. Utjämningssystemet har efter 1996, då nuvarande modell för kostnadsutjämning infördes, utretts flera gånger. Det har i dessa utredningar inte framkommit något som tyder på att exempelvis mindre landsbygdskommuner missgynnas. Framskrivningarna till 2040 pekar dock på att det i ett längre tidsperspektiv kan finnas behov av vissa justeringar avseende omfördelningen inom utjämningssystemet, för att stödja de mindre landsbygdskommunerna. En eventuellt större omfördelning mellan kommuner sätter samtidigt press på legitimiteten för systemet, särskilt från de stora nettobetalarna.</p>
<p>I ett kortsiktigt perspektiv kan det emellertid finnas behov av att från nationell nivå mer direkt stödja svaga kommuner som börjar närma sig gränsen vad gäller förutsättningar att bedriva en fungerande verksamhet. Det skulle därmed kunna övervägas att inrätta någon form av nationellt system som kan ingripa och hjälpa enskilda kommuner när så krävs.</p>
<p>En annan möjlighet är att kommuner i ökad utsträckning avgiftsbelägger delar av den kommunala servicen. Kommunernas möjligheter att ta ut avgifter är dock reglerat i lag. Vad gäller s.k. obligatoriska verksamheter får avgifter endast tas ut i den utsträckning lagstiftningen medger. I vissa fall finns dessutom en begränsning för hur stort uttag man får göra under en specifik period. Frågan är dessutom känslig ur ett jämlikhetsperspektiv, om vissa invånare kan betala sig till bättre service, medan andra måste avstå. Här handlar det om en avvägning mellan fördelningspolitiska mål och vad som är effektivt ur ett ekonomiskt perspektiv.</p>
<p>Kommunsamarbeten och flernivåsamverkan</p>
<p>Samverkan mellan kommuner är redan i dag vanligt förekommande, framför allt inom områden som utbildning, räddningstjänst och socialtjänst. Ökad samverkan mellan kommuner innebär att de kan dela på kostnader, men det ger också möjlighet att dela på kompetens, exempelvis då det egna befolkningsunderlaget inte motiverar heltidstjänster. Även rekrytering av personal kan underlättas genom att heltidstjänster i ökad utsträckning kan erbjudas. Att få ut de fulla effekterna av kommunsamarbeten kan dock visa sig vara svårt. Samverkan kan dels vara svår att realisera om någon av parterna anser sig förlora på samarbetet, dels medföra oklarheter avseende ansvar och ansvarsutkrävande.</p>
<p>En annan typ av samarbete brukar gå under beteckningen flernivåstyrning. En innebörd av begreppet är att ett stärkt flernivåsamarbete kan frigöra mer resurser genom samverkan mellan såväl olika nivåer i samhället (vertikal samverkan), som mellan offentliga och privata aktörer på samma nivå (horisontell samverkan). Det finns dock svårigheter även med denna typ av samverkan. Olika aktörer, t.ex. kommuner och regionalt utvecklingsansvariga organisationer har olika mandat och ansvarsförhållanden, vilket innebär att det kan råda en konkurrenssituation mellan dessa. Svenska regioner är också generellt svaga i fråga om formella mandat och ledarskap, medan kommunerna ofta har begränsade resurser att delta fullt ut i en effektiv flernivåsamverkan.</p>
<p>I båda dessa fall kan det finnas anledning att från nationell och regional nivå stödja utvecklingen av dels kommunsamarbeten, dels samverkan mellan kommuner och andra aktörer. Regionerna och de regionalt utvecklingsansvariga aktörerna har en viktig roll i detta arbete. Inte minst kan man erbjuda arenor och kunskapsunderlag för att utveckla kommunernas samarbete med varandra och med andra aktörer. Sveriges kommuner och landsting (SKL) bör också ha en viktig roll i sammanhanget. Det kan exempelvis handla om att sprida erfarenheter om vilka samarbetesformer som visat sig fungera bra och hur man kan hantera olika intressekonflikter.</p>
<p>Större kommuner</p>
<p>I utredningen som låg till grund för den senaste stora kommunreformen 1974 konstaterades att 8 000 invånare var en kritisk gräns för att bedriva effektiv kommunal verksamhet. Sedan dess har både antalet små kommuner med färre än 8 000 invånare och antalet stora kommuner med över 100 000 invånare ökat i antal, medan antalet ”mellanstora” kommuner minskat i antal. Denna utveckling ser ut att fortsätta och t.o.m. accelerera enligt prognosen till 2040. Framför allt förväntas antalet riktigt små kommuner med färre än 5 000 invånare öka i antal; från 9 stycken 1974 till 23 stycken 2040.</p>
<p>Inom ramen för det kommunalekonomiska utjämningssystemet görs beräkningar över optimal skolstorlek utifrån effektivitetssynpunkt. Omräknat till befolkningsunderlag indikerar dessa beräkningar att kommuner skulle behöva ha en minsta storlek om cirka 10 000 invånare för att kunna bedriva en effektiv grundskoleverksamhet.</p>
<p>Sveriges nordiska grannländer har antingen nyligen genomfört en kommunreform eller utreder möjligheterna att genomföra en reform. I Danmark, som genomförde en kommunreform 2007, ställdes krav på att kommunerna skulle ha en miniminivå om 20 000 invånare för att säkerhetsställa större professionell och ekonomisk bärkraft. Alternativt kunde kommunerna ingå formella samarbeten med grannkommunerna och därmed uppnå ett befolkningsunderlag på minst 30 000 invånare.</p>
<p>Finland är mitt i genomförandet av en kommunreform som syftar till en mer funktionell kommunstruktur. Likaså har Norge nyligen påbörjat förberedelser för en reform. I Finlands fall anges att kommuner som har ett befolkningstal under 20 000 invånare ska utreda sammanslagningar med andra kommuner och i Norge rekommenderar expertgruppen för kommunreformen att de nya kommunerna bör ha minst 15 000–20 000 invånare. Sammanfattningsvis kan vi se att en kritisk gräns för effektiv kommunstorlek anses gå vid cirka 20 000 invånare i våra grannländer.</p>
<p>Även om jämförelser med våra nordiska grannländer ska göras med försiktighet kan det konstateras att så många som 164 stycken (56 procent) av de svenska kommunerna beräknas ha färre än 20 000 invånare 2040. Enligt prognosen kommer 56 kommuner att ha färre än 8 000 invånare samma år. Utifrån en teoretisk utgångspunkt och jämförelser med övriga nordiska länder skulle det således kunna finnas skäl att diskutera en kommunreform även i Sverige. Alternativt skulle former och krav på mer formaliserade kommunsamarbeten kunna utvecklas.</p>
<p>Teori och praktisk verklighet är emellertid olika saker. Rådet för kommunala analyser och jämförelser liksom andra analyser har funnit att det saknas starka samband mellan kommunstorlek och kostnadseffektivitet, trots att små kommuner ofta har högre personaltäthet på grund av behov och skalnackdelar. Studeras personalens utbildning eller resultat i grundskolan framkommer inte heller några resultat som tyder på att mindre kommuner har en sämre position än större, även om variationen mellan kommuner är stor. Det finns dock en grupp mindre kommuner med färre än 5 000 invånare som generellt sett verkar ha sämre resultat än andra kommuner. Orsaken till detta verkar dock snarare hänga samman med geografiskt läge och befolkningsgleshet än med kommunstorlek. Små kommuner med tillgång till en större arbetsmarknadsregion har i detta avseende ett bättre utgångsläge än glesbygds- och mer perifert belägna kommuner.</p>
<p>Det verkar således stå klart att gleshet och långa avstånd inverkar negativt på kommuners ekonomi. Det är dock inte givet att formella sammanslagningar skulle förbättra de ofta ytstora kommunernas möjligheter att med begränsade resurser erbjuda god service till invånarna. Även med en ny kommunreform kvarstår således vissa strukturella problem som är förknippade med gleshet och avstånd. Det är dock inte ett tillräckligt motiv att bortse från behovet av en ny kommunreform. Här behövs också fortsatta analyser kring behovet av kompletterande insatser som kan förbättra de perifert belägna kommunernas förändrade demografiska sammansättning.</p>
<p>Sammanfattningsvis kan vi konstatera att det hittills inte gått att fastlägga någon ”kritisk nivå” för kommunstorlek som särskilt skulle motivera kommunsammanslagningar. Prognosen i denna rapport pekar dock på att det blir allt fler små kommuner som dessutom får allt större demografiska utmaningar, vilket orsakar problem med att klara ekonomi och kommunal service. Det kan också konstateras att de funktionella regionerna, t.ex. i form av arbetsmarknadsregioner eller pendlingsomland, blir allt större och att de oftast omfattar flera kommuner. Behovet av kommunsammanslagningar har därför tilltagit.</p>
<p>Det står också klart att om en eventuell kommunreform ska genomföras måste den utgå från en tydlig strategi från statens sida. Viktiga frågor är exempelvis utifrån vilka kriterier en reform ska genomföras, om den ska omfatta hela landet eller bara vissa delar, samt hur tidsplanen ska se ut. Staten kan också välja mellan att utifrån lagstiftningsvägen föreskriva kriterier för hur en ny kommunindelning skulle se ut, eller att genom ekonomiska incitament stimulera kommuner att frivilligt gå samman.</p>
<p>Ett alternativ till kommunsammanslagningar skulle kunna vara att se över ansvarsfördelningen mellan den kommunala, regionala och statliga nivån. En asymmetrisk samhällsorganisation där större kommuner har större befogenheter än mindre kan vara ett sätt. En annan möjlighet kan vara att förändra lagstiftningen så att en större kommun kan ta över ansvaret för verksamheter i en mindre kommun.</p>
<p>Lokal anpassningspolitik och social innovation</p>
<p>De strategier som behövs på kommunal nivå blir på många håll särskilt komplexa när kommunen minskar i befolkning. Syssner (2014) har i en studie pekat på att beslutsfattare uppfattar demografin som en viktig planeringsförutsättning, men att man ogärna pratar om det faktum att befolkningen minskar. Tillväxt är oftast norm i lokal politik och strategiskt utvecklingsarbete. Arbetet är inriktat på ”att vända trenden” i mer positiv riktning, trots att det mesta talar för det motsatta. I studien lanseras istället ett förslag om en mer aktiv, medveten och öppen anpassningspolitik.</p>
<p>Anpassningspolitiken skulle öka transparensen kring kommunens realistiska utvecklingsmöjligheter, utan att för den skull bli synonym med en nedskärningspolitik. Istället bör man på kommunal nivå sträva efter nya sätt att hantera välfärdsuppdraget, utan att kvaliteten på den service man erbjuder blir sämre. Det ställer krav på nytänkande och lärande mellan kommuner med likartade förutsättningar.</p>
<p>Det kommer också krävas ett stort mått av nytänkande och innovativa lösningar som innefattar aktörer från såväl offentlig som privat sektor samt från det civila samhället. Som analysen visat blir behoven av nya lösningar särskilt stora i glesbefolkade och perifert belägna delar av landet, som dels får de största demografiska obalanserna, dels har de mest komplexa förutsättningarna genom långa avstånd och spridd bosättningsstruktur.</p>
<p>Begreppet social innovation har allt mer kommit att användas för nya och okonventionella lösningar på olika samhällsbehov, exempelvis hur vård- och omsorg organiseras på nya sätt. Det handlar om nya angreppssätt och lösningar på sociala behov eller gemensamma problem som implementeras och uppnår effekt i samhället. Inte minst har social innovation börjat användas som begrepp för nya lösningar på problem som följer av demografiskt betingade utmaningar.</p>
<p>Social innovation är inte ett nytt fenomen, men formerna har framför allt utvecklats i länder som Storbritannien och USA där de offentliga välfärdssystemen inte är lika omfattande som i Sverige. I takt med att samhällsutmaningarna ökar, och givet de begränsade möjligheterna till skattefinansiering, har intresset för social innovation ökat även Sverige. Området är dock mycket heterogent och utöver enskilda individer kan flera typer av aktörer som föreningar, välgörenhetsorganisationer, lärosäten, företag och myndigheter inkluderas i olika konstellationer. Ett utvecklat stöd för sociala innovationsprocesser i Sverige skulle därmed kunna vara befogat.</p>
<p>Myndigheter kan bidra genom allmänt kunskapsfrämjande samt genom byggandet av plattformar, partnerskap och nätverk. Olika typer av aktörer kan här verka som finansiärer; ideella organisationer, kommuner, landsting, stat och högskolor. Nätverk är betydelsefulla bland annat för att finna samarbeten mellan innovatörer och för finansiering eller annat stöd. Eftersom sociala innovationsinitiativ ofta innehåller organisationer och personer som inte är vana att söka sig till offentliga eller privata finansiärer, är matchningsprocesserna av stor betydelse. I vissa fall är ideella organisationer med kunskap om social innovation intermediärer för att identifiera, följa upp och utvärdera olika initiativ (Tillväxtanalys 2014d).</p>
<p>Det finns flera intressanta internationella exempel på hur arbetet med sociala innovationer kan stödjas. I Storbritannien finns National Endowment of Science, Technology and the Arts (NESTA) som är en fristående välgörenhetsorganisation till stor del finansierad via donationer och intäkter från The National Lottery. NESTA bedriver egen forskning om sociala innovationer och publicerar resultaten för att sprida kunskap om vilka strategier som tycks effektiva. Man kan också gå in med stöd i form av bidrag eller investeringar riktat mot ägande i socialt innovativa verksamheter. Ytterligare ett internationellt exempel finns i Finland, där Arbets- och näringsministeriet har en särskild funktion att stötta utvecklingen av sociala innovationer. Insatserna består bl. a. i nätverksbyggande och utveckling av modellerna för offentlig upphandling så att de stimulerar nya innovativa lösningar.</p>
<p>Ett innovativt exempel från Japan är regeringens stöd för att skapa ”omsorgssamhällen”, Integrated Community Care System (ICCS), som är särskilt anpassade för äldre. Den japanska regeringen ger även stöd för att gynna utvecklingen av ”kompakta städer”, där människor och framför allt äldre ska lockas att bo i stadskärnan istället för i förorter. Meningen är att man på ett enklare och billigare sätt ska kunna erbjuda förebyggande vårdtjänster, sjuk- och äldrevård, spaanläggningar, etc. Ett syfte är också att de sociala kontakterna ska öka så att risken för demenssjukdomar minskar.</p>
<h2>7.3 Arbetskraftsförsörjning</h2>
<h2>7.3.1 Vilka är utmaningarna och hur stora är de?</h2>
<p>Som tidigare konstaterats beräknas befolkningen i åldern 20–64 år minska i 60 av 72 FA-regioner till 2040. Minskningen förväntas motsvara över 20 procent av befolkningen i stora delar av Norrlands inland och på skilda platser i mellersta och södra Sverige. Det innebär att även med en svag utveckling av arbetsmarknaden kan det bli svårt att förse såväl offentlig som privat sektor med arbetskraft. Inte minst kan behoven inom offentlig verksamhet som vård och omsorg bli svåra att tillgodose, då både behoven och andelen äldre ökar samtidigt i många av dessa regioner.</p>
<p>I analysen i denna rapport används förvärvsgraden, dvs. sysselsatt dagbefolkning relativt befolkning i arbetsför ålder, som huvudsakligt mått på en obalans eller bristsituation på arbetsmarknaden. En kvot på exempelvis 0,9 innebär att en mycket stor del av den regionala befolkningen måste förvärvsarbeta för att klara arbetskraftsförsörjningen i regionen. Prognosticerade kvoter över ett innebär en ”absolut brist” då den framtida efterfrågan beräknas vara större än det framtida regionala utbudet av arbetskraft. I analysen har också hänsyn tagits till arbetskraftens utbildningsnivå och huvudsakliga utbildningsinriktning.</p>
<p>Det kan konstateras att en befarad bristsituation på arbetsmarknaden i särskilt hög utsträckning gäller arbetskraft med eftergymnasial utbildning. Kvoten för denna typ av arbetskraft beräknas 2040 vara 0,9 eller högre för huvuddelen (56 av 72) av Sveriges FA-regioner. De flesta FA-regioner i norra Sverige kommer enligt prognosen få en kvot över ett. Detsamma gäller även för delar av Västsverige och Småland där efterfrågan på eftergymnasialt utbildad arbetskraft förväntas överstiga den regionala tillgången. Mycket höga kvoter runt 1,7 eller högre beräknas för delar av Norrlands inland.</p>
<p>Även för arbetskraft med lägre utbildning, kortare än treårigt gymnasium respektive treårig gymnasieutbildning, kan bristsituationer uppstå i många regioner. Det gäller framför allt norra Sverige, men också på enskilda platser i södra Sverige.</p>
<p>Analysen visar även att strukturomvandlingen från industri till tjänstenäringar går olika fort i olika delar av Sverige, beroende på näringslivets inriktning och specialisering. Även den offentliga sektorns storlek varierar stort mellan regioner. Detta har betydelse för arbetskraftsförsörjningen med avseende på befolkningens utbildningsinriktning och yrke.</p>
<p>Särskilt stor beräknas arbetskraftsbristen bli avseende personer med minst treårig eftergymnasial utbildning inom vårdområdet, men stora brister förväntas även för personer med kortare vårdutbildning och inom pedagogik. Detta gäller framför allt i arbetsmarknadsregioner med färre än 30 000 invånare, men arbetskraftsbrist inom dessa utbildningsinriktningar väntas bli allmänt förekommande även i större FA-regioner.</p>
<p>Bland de mindre arbetsmarknadsregionerna beräknas det också bli vanligt med arbetskraftsbrist på personer med högre utbildning inom teknik- och naturvetenskap samt med yrkesförberedande gymnasieutbildning, något som kan hämma utvecklingen av det lokala näringslivet.</p>
<p>Om prognosen preciseras genom att i stället för utbildningsnivå utgå ifrån yrkeskategorier och yrkens krav på adekvat utbildningsbakgrund, ges en något modifierad bild av hur efterfrågan på arbetskraft väntas förändras till 2040. I relation till de yrkeskrav som ställs beräknas det bli störst brist på arbetskraft med kortare högskoleutbildningar och med gymnasieutbildning. Det kan även konstateras att i de mest utsatta FA-regionerna är andelen sysselsatta i arbeten som kräver teoretisk specialistkompetens eller kortare högskoleutbildning väsentligt lägre än i landet som helhet. Här är istället arbetskraft med treårig gymnasieutbildning mer dominerande inslag på arbetsmarknaden, och prognosen tyder inte heller på några större förändringar till 2040.</p>
<p>En slutsats utifrån analysen är att arbetskraftsförsörjningen väntas bli en allvarlig utmaning för stora delar av Sverige framöver. Bristen på arbetskraft förväntas bli större i norra Sverige och i mindre FA-regioner, där man dessutom ofta har lägesbundna nackdelar genom långa avstånd till större arbetsmarknader. Bristsituationen blir särskild stor inom vårdsektorn, men också inom pedagogik och för personer med tekniskt-naturvetenskapligt inriktade utbildningar. Utmaningarna kommer därför handla om hur kommunal och landstingskommunal verksamhet inom framför allt vård, skola och omsorg ska kunna bedrivas med hög kvalitet även framöver. Det kommer för många regioner också bli en stor utmaning att utveckla sitt näringsliv med en befarad arbetskraftsbrist. Kommer företag våga investera på platser där man får svårt att rekrytera nyckelpersoner till verksamheten?</p>
<p>En annan slutsats är att en effektiv matchning mellan utbud och efterfrågan på arbetskraft väntas bli ännu viktigare, då det många gånger kan uppstå brist på arbetskraft med viss utbildning samtidigt som det kan vara överskott på arbetskraft med annan utbildning. En del av de bristsituationer som förväntas uppkomma skulle kunna avhjälpas eller mildras med en flexiblare arbetskraft och utbildningssatsningar anpassade efter regionala behov.</p>
<h2>7.3.2 Möjliga åtgärder och förslag</h2>
<p>Ökad inflyttning</p>
<p>En av de strategier som kan användas för att tillgodose regionala arbetsmarknader med arbetskraft är att öka inflyttningen från andra regioner. Strategin bygger på att det finns regioner med överskott på arbetskraft och att en rörlighet från dessa regioner till regioner med arbetskraftsunderskott kan bidra till mer effektivt fungerande arbetsmarknader totalt sett. En ökad rörlighet mellan regioner med brist på samma typ av arbetskraft kan emellertid resultera i ett nollsummespel som bara gynnar en region på bekostnad av andra, vilket därför bör undvikas.</p>
<p>Studeras rörlighet och flyttmönster historiskt finns det mycket lite som talar för att enbart ökad inflyttning är en strategi som har förutsättningar att lyckas, särskilt för mindre arbetsmarknadsregioner som ligger långt från större städer. De regioner som enligt prognosen kommer få störst brist på arbetskraft har generellt haft en negativ nettoflyttning sedan 1995. Tendensen är att folk rör sig uppåt i den regionala ortshierarkin, från små perifert belägna regioner till regionala centra och större städer. Personer i åldersgruppen 18–35 år dominerar flyttningarna och här är flyttmönstret än mer orienterat mot universitetsorter och storstäder då flyttningarna ofta är studierelaterade.</p>
<p>Om en strategi som baseras på ökad inflyttning ska vara framgångsrik krävs således att en plats eller region kan locka med något extraordinärt. Ett högt löneläge i det lokala näringslivet, såsom inom gruvnäringen i Kiruna och Gällivare, kan vara en sådan inflyttningsdrivande faktor. Det bör dock betonas att detta lätt leder till en situation med s.k. fly-in   fly-out   med tillfälliga boendeformer, vilket inte är önskvärt ur ett regionalt utvecklingsperspektiv. Goda naturgivna förutsättningar som grund för såväl attraktivt boende som arbete, kan vara en annan faktor som gagnar inflyttning. Åre och skidturismen skulle kunna utgöra ett exempel på detta. Allmänt sett måste regioner och kommuner jobba på att höja sin attraktivitet och utnyttja sina förutsättningar på ett bättre sätt om befolkningen ska kunna behållas och flyttströmmar ska kunna vändas.</p>
<p>Det finns också möjligheter för staten att stimulera inflyttning till eller kvarboende i vissa regioner. Norge har exempelvis ett system med minskning av studieskulder för personer som bosätter sig i stödområde (”tiltakssonen”). Bosatta och sysselsatta personer i regionerna Finnmark och Nord-Troms får en minskning av studieskulden med 10 procent, eller maximalt 25 000 NOK per år. Kraven är att man faktiskt bor i regionen, är yrkesaktiv till minst 50 procent och att man har vårdnaden om barn under tio år eller har andra tunga omsorgsplikter. Utvärderingar visar att stödet har haft viss effekt då det gäller att behålla och locka studenter eller tidigare studerande till regionen. Det konstateras vidare att denna typ av insatser bör utformas selektivt mot geografiska områden som har särskilda svårigheter med arbetskraftsförsörjningen (Norut & Menon 2012).</p>
<p>Lokal och regional attraktivitet</p>
<p>I ett läge där den demografiska utvecklingen innebär ökad konkurrens om arbetskraft och personer som kan bidra till den kommunala skattebasen, blir platsers och regioners attraktivitet allt viktigare. Globalisering och demografisk utveckling medför ökat behov av rörlighet, såväl genom flyttning som genom pendling, vilket sätter kommuners och regioners attraktionskraft i fokus.</p>
<p>Attraktivitet handlar i sammanhanget om att på olika sätt försöka göra regionen och platsen där man bor mer attraktiv för den egna befolkningen, men också om att skapa en plats som är tilltalande för andra. Ur ett kommunalt perspektiv kan det därför handla om att hävda sig i konkurrens med andra kommuner. Det gäller att attrahera företag och investeringar till kommunen och att locka till sig nya invånare eller besökare, och inte minst att få ökade skatteintäkter (Tillväxtanalys 2014e).</p>
<p>Begreppet lokal eller regional attraktivitet kan vara svårt att precisera då det handlar om många faktorer som tillsammans bidrar till att en kommun eller region ska göras mer attraktiv för boende, att besöka eller att driva företag i. Vanliga frågor som brukar innefattas är företagsutveckling, fysisk planering och boende, platsmarknadsföring, turismfrågor och servicefrågor. Mer konkret kan det handla om bostadsmiljö, utbud av såväl offentlig som privat service, kultur och fritidsaktiviteter eller stadskärnans utformning. Även kommunikationsmöjligheter till större orter kan vara en viktig del i en plats attraktivitet. Att arbeta strategiskt och integrerat med dessa frågor är viktiga utmaningar som alla kommuner och regioner möter.</p>
<p>Frågor om attraktivitet är i hög grad något som kommuner och regioner själva kan påverka, utifrån individuella möjligheter och förutsättningar. Kommuner bör här rannsaka sina styrkor, svagheter, nätverk, resurser, arbetssätt och visioner. Det innebär att man måste identifiera och se över sin egen lokala kultur och granska vilka delar som är bra och vilka delar som behöver förändras, samt hur den lokala kulturen kan utvecklas för att stärka den egna platsen både för dem som redan är där, men också för att locka andra att besöka eller bosätta sig på orten.</p>
<p>Det är samtidigt viktigt att attraktivitetshöjande insatser lokalt och regionalt inte leder till ett nollsummespel där likartade regioner konkurrerar om samma människor och företag. Utöver en god basnivå på allmän infrastruktur avseende exempelvis service, boende och kommunikationer, behövs därför något speciellt som utmärker sig och lockar såväl människor och företag till en plats. Det gäller också att utnyttja områdets egna specifika förutsättningar, t.ex. en vacker naturmiljö, vattennära läge eller kallt klimat, på ett bra sätt. Många gånger kan det vara svårt att se potentialen i denna typ av territoriella förutsättningar och ibland måste helt enkelt nya förutsättningar utvecklas. Ett stort mått av kreativitet krävs således i ett strategiskt attraktivitetsarbete.</p>
<p>Sammantaget kan det konstateras att strategier för ökad attraktivitet måste ses i ett större geografiskt sammanhang än den egna kommunen eller regionen för att kunna bli framgångsrika. Det handlar om samhällsplanering som integrerar såväl fysisk som regionalekonomisk planering, så att exempelvis bostadsområden, service och kommunikationer planeras utifrån en samlad syn på kommunens och regionens utvecklingsbehov. Det gäller vidare att ta vara på de specifika lokala eller regionala förutsättningarna på ett kreativt sätt.</p>
<p>Pendling och regionförstoring</p>
<p>Pendling är ett sätt att öka rörligheten på arbetsmarknaden. Den bidrar därmed till att klara arbetskraftsförsörjningen och att förbättra matchningen i enskilda arbetsmarknadsregioner. Förbättrade villkor för pendling och s.k. regionförstoring där pendlingsomlanden vidgas ingår därför som en viktig del i många regionala utvecklingsstrategier.</p>
<p>I den tidigare analysen gjordes beräkningar av hur mycket pendlingen skulle behöva öka mellan FA-regioner för att prognostiserade arbetskraftsbrister skulle kunna neutraliseras. Det bör i sammanhanget noteras att FA-regioner redan från början är konstruerade som en form av naturliga pendlingsbara arbetsmarknadsregioner baserade på pendling över kommungränser. Pendling mellan FA-regioner bygger således på att motiv finns och att rätt förutsättningar skapas för pendling över dessa teoretiskt framräknade gränser.</p>
<p>Analysen visar att det för flera FA-regioner skulle behövas en betydande ökning av pendlingen från andra regioner för att nå balans mellan utbud och efterfrågan på arbetsmarknaden. Det gäller framför allt för FA-regioner i Norrlands inland, men även för regioner i Värmland och Västra Götaland. I cirka 13 FA-regioner behöver inpendlingen öka med 20 procent eller mer för att balans på arbetsmarknaden skulle uppnås. Generellt sett ökar inpendlingsbehovet med arbetskraftens utbildningsnivå, men flera FA-regioner skulle behöva betydande ökning av inpendlingen även för att täcka behovet av lågutbildade personer.</p>
<p>Beräkningar har också gjorts av i vilken mån det teoretiskt framräknade behovet av inpendling skulle kunna täckas av personer från angränsande regioner, eller om mer långväga pendling skulle krävas. Resultatet visar att regionerna med störst inpendlingsbehov till stor del skulle behöva täcka detta med långväga pendling. Det bör i sammanhanget noteras att även pendling från angränsande regioner i många av dessa fall kan betecknas som långväga då det ofta handlar om ytstora FA-regioner i norra Sverige.</p>
<p>Sammanfattningsvis kan det konstateras att pendlingsbenägenheten skiljer sig markant åt mellan befolkningsgrupper med avseende på utbildning, geografisk belägenhet, bransch, kön och ålder. Detta blir avgörande för i vilken mån ökad pendling kan ses som en potential för att täcka arbetsmarknadens behov av arbetskraft. Det måste också vara en viktig utgångspunkt för vilka insatser som kan sättas in samt var dessa kan ha förutsättningar att fungera. En slutsats av analysen är att de FA-regioner som har störst behov av ökad inpendling, många gånger har de svagaste förutsättningarna för att öka denna inpendling. Långa avstånd och angränsande regioner med likartade arbetskraftsbrister utgör här påtagliga hinder.</p>
<p>Analysen innebär dock inte att ökad pendling och regionförstoring kan avskrivas generellt som verkningsfulla strategier för att komma till rätta med arbetskraftsbrister i landets regioner. Tvärtom finns på många platser stor potential till ökad pendling och vidgade pendlingsomland. Fortsatta analyser behövs på såväl regional som nationell nivå kring vilka insatser som är mest effektiva i detta hänseende. Det är viktigt att betona att det inte bara handlar om ny infrastuktur, utan om samhällsplanering i stort. Det är inte avstånden som är mest avgörande för pendlingsbenägenheten. Pendlingstiden och bekvämligheten spelar också stor roll. Det handlar också om vilka vinster med avseende på kombinationen mellan god boendemiljö och bra arbete som kan erhållas.</p>
<p>Insatser för ökad pendling och regionförstoring kräver också ett ökat samarbete mellan den fysiska planeringen och den regionalekonomiska utvecklingsplaneringen. Ökad flernivåsamverkan från nationell till regional och lokal nivå är nödvändig. Inte minst måste kommuner och regionalt utvecklingsansvariga organisationer samarbeta mer utifrån gemensamma analys- och kunskapsunderlag. Det strukturbildsarbete som bedrivits i Skåne, och som påbörjats i andra regioner, är goda exempel på sådant samarbete. I sammanhanget bör också betonas att ökad pendling är en särskild utmaning ur hållbarhetssynpunkt, då ekonomiska och samhälleliga vinster måste vägas mot eventuell ökad belastning ur miljömässig och social utgångspunkt. Hur planeringen för ökad pendling utformas med ett hållbarhetsperspektiv blir därmed av stor vikt.</p>
<p>Ökat arbetskraftsutbud</p>
<p>Jämfört med andra europeiska länder har Sverige en mycket hög andel förvärvsarbetande. Potentialen att ytterligare höja förvärvsgraden kan därför vara mindre än i andra länder. Detta undantar dock inte att förvärvsgraden för vissa befolkningsgrupper, exempelvis ungdomar och utrikes födda, är klart lägre än genomsnittet. Vi vet också att kvinnor heltidsarbetar i klart mindre omfattning än män. Insatser för att höja förvärvsgraden och antalet arbetade timmar inom dessa grupper är därför av stor vikt. Vi återkommer till detta i avsnittet om kompetensutveckling och förbättrad matchning.</p>
<p>Basscenariot i Långtidsutredningens bilaga 1 som ligger till grund för den regionala framskrivningen till 2040, rymmer antaganden om successivt höjd pensionsålder till 68 år, samt ett väsentligt högre arbetskraftsdeltagande bland utrikes födda. Antalet arbetade timmar antas sammantaget öka med drygt 0,4 procent per år. Trots detta beräknas, som ovan redovisats, många arbetsmarknadsregioner få brist på arbetskraft framöver. Under perioden 1990–2006 har utträdesåldern legat relativt stabilt mellan 62–64 år oavsett regiontyp. Om förväntningarna som ligger i Långtidsutredningens basscenario inte kan infrias kan således ännu större bristsituationer uppstå.</p>
<p>I rapporten har beräkningar gjorts av potentialen i ett tidigare inträde och ett senare utträde på de regionala arbetsmarknaderna. Resultatet visar att även om alla 20–24-åringar fanns i arbete, så skulle det ge begränsade effekter på den regionala arbetskraftsbristen. Inkluderas även gruppen 65–74-åringar, så att även dessa skulle arbeta fullt ut, begränsas antalet FA-regioner med beräknad arbetskraftsbrist till tio stycken. Fortfarande skulle dock många fler regioner få brist inom olika utbildningsgrupper. Framför allt gäller det högutbildade inom vårdsektorn. Det bör betonas att detta är teoretiska beräkningar och att det exempelvis inte är önskvärt att alla 20–24-åringar ska arbeta när behoven av högre utbildning blir allt större på arbetsmarknaden. Inte heller inom gruppen 65–74-åringar kan det förväntas att alla ska arbeta. Hälsotillstånd och yrkesinriktning, men också ekonomiska incitament spelar stor roll för hur länge olika personer väljer att arbeta. Det kan dock konstateras att övergången från industritill tjänstesamhälle skapar bättre förutsättningar för ett längre arbetsliv.</p>
<p>En slutsats är således att insatser och incitament som gör att framför allt äldre arbetar längre är viktiga för att mildra brister på regionala arbetsmarknader, även om de långt ifrån ger lösningen på hela problemet. Det kan exempelvis handla om att öka möjligheterna för äldre att arbeta kvar under flexibla former. Av stor betydelse i sammanhanget är också de ekonomiska incitamenten för förvärvsarbete, samt hur pensionssystemen utformas.</p>
<p>Kompetensutveckling och förbättrad matchning</p>
<p>Kompetensutveckling i generell bemärkelse är viktigt för att täcka arbetsmarknadens behov av arbetskraft i en framtid med allt större krav på högre utbildning. Särskilda kompetensutvecklingsinsatser behövs också för att olika befolkningsgrupper som har svårt att komma in på arbetsmarknaden lättare ska få arbete. Andra insatser kan handla om vidareutbildning och omskolning som bidrar till förbättrad matchning mellan utbud och efterfrågan av arbetskraft på regionala arbetsmarknader.</p>
<p>I kapitel 6 görs två räkneexempel där de FA-regioner som enligt prognosen skulle få störst underskott på arbetskraft, i stället antas få en förvärvsgrad hos kvinnor och utrikes födda i nivå med de regioner som beräknas ha högst förvärvsgrad för dessa två grupper. Det visar sig att det teoretiskt framräknade tillskottet på arbetskraft som detta skulle ge varierar stort från region till region. I vissa fall skulle över hälften av underskottet på arbetskraft kunna täckas om förvärvsgraden kunde höjas på detta sätt. Effekten av ökad förvärvsgrad för utrikes födda är generellt sett större än om förvärvsgraden ökas hos kvinnor.</p>
<p>Även om vi inte kan förvänta oss att alla regioner ska ligga på samma höga förvärvsgrad framöver, så visar ändå räkneexemplen att ökad förvärvsgrad hos kvinnor och utrikes födda kan ge ett gott resultat i många mindre FA-regioner. Insatser som på olika sätt kan stimulera till ökad förvärvsgrad hos dessa två grupper blir därför viktiga för att lösa regionala obalanser i kompetens- och arbetskraftsförsörjningen i framtiden. Särskilt goda effekter skulle erhållas av insatser som höjer förvärvsgraden hos utrikes födda. Höjda förvärvsgrader är delvis också en fråga om förbättrad matchning mellan utbud och efterfrågan på arbetsmarknaden varför kompetensutvecklingsinsatser med sikte på detta blir av särskild vikt.</p>
<p>Aktörer med regionalt utvecklingsansvar har regeringens uppdrag att driva regionala kompetensplattformar med syfte att utveckla och samordna kunskaper inom kompetensförsörjnings- och utbildningsområdet, samt att förbättra samverkan inom kompetensförsörjnings- och utbildningsplanering. Alla län har kompetensplattformar, men arbetet har kommit olika långt och har delvis olika inriktning beroende på den regionala behovsbilden. Särskilda medel om 60 miljoner kronor finns tillgängliga under perioden 2013–2016 för att vidareutveckla plattformarnas arbete.</p>
<p>Kompetensplattformarna utgör en bra grund för att hantera de ökande regionala utmaningarna på kompetensförsörjningsområdet, men de kan behöva stärkas både avseende resurser och mandat. Det finns exempelvis inte något mandat att direkt påverka utbildningsutbudet, vilket ofta styrs av andra aspekter än den regionala arbetsmarknadens behov (Tillväxtanalys 2012). Plattformarnas samordnande funktion avseende jämställdhets- och integrationsaspekter på arbetsmarknaden behöver också stärkas, vilket också har uttryckts som ett av målen med de särskilda medel som avsatts 2013–2016.</p>
<p>Andra insatser som skulle kunna förbättra kompetensförsörjningen regionalt är att öka resurserna för att starta yrkeshögskoleutbildningar (YH-utbildningar). Förenkling av ansökningsförfarandet vid etablering och mer långsiktighet avseende driften av sådana utbildningar är efterfrågat av regionerna.</p>
<p>Ytterligare insatser skulle kunna riktas mot studie- och yrkesvägledare, vilka fyller en viktig funktion för kompetens- och arbetskraftsförsörjningen genom att minska osäkerheten inför studie- och yrkesval. De är också viktiga för att bryta upp könsbundna utbildnings- och yrkesval som därmed kan bidra till förbättrad matchning. Även om extra satsningar på studie- och yrkesvägledare har gjorts i statsbudgetarna de senaste åren kan ytterligare resurser behöva tillföras och kompetensen höjas hos denna viktiga yrkeskår.</p>
<p>Som tidigare konstaterats behöver förvärvsgraden hos utrikes födda höjas, vilket skulle ge ett viktigt tillskott för att klara efterfrågan på arbetskraft regionalt och lokalt. Den nationella nivån skulle här behöva ta ett större ansvar för att säkra yrkesspecifika SFI-utbildningar, då detta varierar stort över landet. Tillika behöver valideringsarbetet för utrikes föddas kompetens stärkas och effektiviseras regionalt. Myndigheten för yrkeshögskolan har här ett uppdrag att samordna och stödja en nationell struktur för validering (Tillväxtanalys 2013).</p>
<p>Arbetskraftsinvandring</p>
<p>Sverige förväntas enligt prognosen till 2040 få ett betydande tillskott av utrikes födda personer. I den för arbetsmarknaden viktiga åldersgruppen 16–74 år beräknas folkmängden öka med 575 000 personer, varav 27 procent är födda i Sverige. Nästan 63 procent av ökningen inom åldersgruppen kommer enligt prognosen att utgöras av personer från länder med låg- eller medelhög välfärds- och utvecklingsnivå enligt FN:s index (HDI). Antalet personer födda inom EU (exklusive Norden) väntas öka med knappt 120 000 personer. I det korta perspektivet är det denna grupp som mer direkt kan karakteriseras som arbetskraftsinvandrare och därmed snabbare kan medverka till att motverka framtida arbetskraftsbrister. I ett längre perspektiv utgör personer födda utanför EU/EFTA-området en ännu större arbetskraftspotential, förutsatt att förvärvsgraden kan öka inom gruppen.</p>
<p>Även regionalt förväntas en stor del av den potentiella arbetskraften utgöras av utrikes födda, framför allt personer som kommer från länder utanför EU/EFTA-området. Bland de FAregioner som beräknas få störst arbetskraftsbrist i framtiden, är det i de flesta fall denna grupp som ökat mest under de senaste åren. Den utvecklingen väntas fortsätta även under de kommande åren. Förvärvsgraden för utomeuropeiskt födda har ökat påtagligt från 35 procent 1997 till 54 procent 2012, men är fortfarande cirka 27 procentenheter lägre än för svenskfödda. Regionalt kan skillnaden i förvärvsgrad mellan inrikes och utrikes födda många gånger vara ännu större.</p>
<p>Ökade insatser på såväl nationell som regional nivå för att integrera och använda sig av invandrad arbetskraft, inte minst från länder utanför EU/EFTA-området, är alltså av största vikt. Kompetensutvecklingsinsatser och validering av kompetenser, som beskrivits ovan, är en del i ett sådant arbete. Åtgärder för att förändra attityder och att matcha arbetsgivarnas behov med de utrikes föddas kompetens behöver också stärkas. De regionala kompetensplattformarna kan med anledning av detta behöva ytterligare resurser för att svara upp mot de framtida behoven.</p>
<p>Eftersom många europeiska länder genomgår en liknande demografisk utveckling som Sverige kan arbetskraftsbristen och konkurrensen om arbetskraft internationellt komma att tillta. I ett sådant läge är det inte säkert att Sverige har en speciellt gynnsam position. Ett perifert beläget land i norra Europa med ett internationellt sett litet språk kommer kanske inte vara förstahandsvalet när stora delar av Europa har behov av arbetskraft. Ur detta perspektiv är det viktigt att visa upp att Sverige och svenska regioner är attraktiva för arbete oavsett arbetskraftens nationella ursprung.</p>
<h2>7.4 Avslutande kommentarer</h2>
<h2>7.4.1 Huvudscenario – vad talar för tilltagande regionala obalanser?</h2>
<p>Det finns inga givna eller enkla svar på vilka konsekvenser som den demografiska framskrivningen kommer att innebära för Sveriges kommuner. Det finns tecken på att vi går in i en ny fas som å ena sidan indikerar en lugnare förändring med avseende på befolkningsutvecklingen. Å andra sidan verkar olika konsekvenser av denna förändring bli mer framträdande. Det gäller till exempel tilltagande regionala obalanser i arbetskrafts- och kompetensförsörjningen, ökad polarisering mellan stora och små kommuner, eller att de strategier eller åtgärder som lyfts fram för att lösa arbetskraftsförsörjningen inte räcker till för att lösa arbetskraftsbrister relaterade till demografiska förändringar.</p>
<p>Frågan vad detta får för ekonomiska konsekvenser för kommunerna är svårare att uttala sig om. Från den tidigare genomgången ser vi att ökningen av försörjningskvoten till 2040 beräknas vara kraftigast för avlägsna och mycket avlägsna landsbygdskommuner. Vi ser också att skillnaden mellan beräknade standardkostnader och faktiskt redovisade nettokostnader 2013 var störst för kommungruppen mycket avlägsna landsbygdskommuner, vilket kan indikera svårigheter att genomföra anpassningar och rationaliseringar av verksamheten. Tillkommer gör också att de avlägsna landsbygdskommunerna redovisat genomsnittligt svagare ekonomiska resultat under 2011–2013 än vad storstadskommunerna gjort. Vi ser också att skillnaderna i kommunal skattesats är betydande, där det skiljer cirka 5 kronor mellan kommungruppen avlägsna landsbygdskommuner och storstäderna. Med andra ord ger det en bild av att de avlägsna landsbygdskommunerna befinner sig i en mer utsatt ekonomisk situation än storstadskommunerna.</p>
<p>Trendframskrivningen visar också att många kommuners sårbarhet kommer att fortsätta att öka, vilket troligtvis leder till att det egna handlingsutrymmet begränsas ytterligare och försvårar kommunens möjligheter att klara av den ekonomiska utvecklingen. En försvårande faktor är att flera kommuner med särskilt stora utmaningar, också har ogynnsamma strukturella förutsättningar vilket innebär svårigheter att förbättra produktiviteten i den kommunala verksamheten. Framför allt långa avstånd och en spridd befolkningsstruktur innebär svårigheter att uppnå skalfördelar.</p>
<h2>7.4.2 Osäkerhetsfaktorer – vad talar för mindre eller avtagande regionala obalanser?</h2>
<p>Det scenario som målas upp i denna rapport är relativt dystert för mindre och avlägset belägna kommuner, medan storstäderna förefaller stå inför en mer positiv utveckling. Möjligheten finns dock att utvecklingen inte behöver bli fullt så negativ för de mindre kommunerna. Nedan utreds några faktorer som kan tala för ett alternativt scenario.</p>
<p>Osäkerhet i befolkningsprognosen och kommunalekonomin</p>
<p>En första osäkerhet gäller hur pass troligt det är att befolkningsprognosen slår in. Av nedanstående tabell framgår att befolkningsprognoser på lång sikt normalt innehåller vissa osäkerheter. Exempelvis antog SCB 2000 att Sveriges befolkning skulle uppgå till 9,5 miljoner invånare 2040. År 2014 är prognosantagandet drygt 11 miljoner. Med andra ord har den reviderade prognosen höjts med 1,5 miljoner invånare under dessa år. Det bör därför hållas i minnet att det sannolikt kommer reviderade prognoser även kommande år. Befolkningsprognoser behöver justeras efter omvärldshändelser som inte kan förutses, exempelvis storleken på migrationsströmmar. Utifrån dessa avvikelser mellan olika prognosår för landet som helhet, kan vi anta att känsligheten blir ännu större på regional och kommunal nivå. Med andra ord kan vi räkna med avvikelser också mellan prognosen i denna rapport och faktiskt utfall i framtiden.</p>
<p>Anm.: *framskrivning av SCB:s prognos år 2012.</p>
<p>Källa: SCB.</p>
<p>Ytterligare en osäkerhetsfaktor gäller det negativa sambandet mellan den demografiska utvecklingen och små kommuners ekonomi, vilket inte är helt empiriskt klarlagt. Vissa undersökningar har visat att strukturella faktorer inte alltid kan förklara varför små kommuner har ekonomiska svårigheter. Variationen inom grupper av små och stora kommuners ekonomier är stora och andra faktorer än de strukturella verkar ha legat bakom skillnaderna i kommuners ekonomiska situation. Om detta samband även visar sig vara svagt på lång sikt kan det innebära att de små kommunerna kommer att kunna anpassa sig och klara av förändringarna på ett bättre sätt än vad som beräknats i den här rapporten.</p>
<p>Outnyttjad arbetskraft</p>
<p>I dag finns outnyttjad arbetskraft, särskilt i gruppen utrikes födda. Prognosen implicerar att detta kan väntas även framöver. Det finns därför möjligheter att genom mer effektiva insatser bättre ta tillvara på den outnyttjade arbetskraften. Frågor som diskuteras är bland annat bättre verktyg för validering av kunskap samt insatser för bättre matchning. Det finns också studier som antyder att matchningen av arbetssökande och tillgängliga arbeten fungerar minst lika bra i de mindre arbetsmarknadsregionerna. Den förväntade arbetskraftsbristen särskilt för de mindre kommunerna kan därför vara bedömd utifrån ett alltför pessimistiskt perspektiv.</p>
<p>Svagare efterfrågan än förväntat</p>
<p>Ett centralt tema i denna rapport är skattningar av det framtida arbetskraftsbehovet. Dessa skattningar bygger på antaganden om hur olika branscher kommer att utvecklas till 2040. Frågan om efterfrågan på arbetskraft och kompetens innehåller, som alla prognosantaganden, vissa osäkerheter. Det kan handla om hur världsekonomin utvecklas, eller om nya tekniska genombrott som gör att arbetskraftsbehovet blir lägre än det förväntade. I den kommunala verksamheten kan det exempelvis handla om genombrott för olika typer av distansteknik som möjliggör en annan organisering av vård- och omsorgsverksamhet samt skolverksamhet. Det finns också osäkerheter kring bedömningen av hur stor efterfrågan på högre utbildad arbetskraft kommer att vara i de mer utsatta regionerna. Blir efterfrågan lägre på högre utbildade än vad vi förväntar oss i denna framskrivning kommer de strategier som tagits upp för att lösa arbetskraftsförsörjningen att vara mer effektiva för att lösa regionala arbetskraftsbrister.</p>
<p>Små kommuners anpassningsförmåga</p>
<p>En liten organisation innebär inte bara nackdelar. Exempel på fördelar med en mindre organisation kan vara snabbhet och goda möjligheter att se helheter. En mindre kommun kan även ha väl utbyggda nätverk med civilsamhället och omkringliggande näringsliv, vilket kan innebära möjligheter att hitta okonventionella lösningar på olika typer av problem. Historien har visat att de mindre kommunerna fram till nu kunnat fullgöra sina uppgifter, trots knappa resurser. Det kan finnas en risk att de mindre kommunernas anpassningsförmåga underskattas. Nya och mer utvecklade samarbetsformer mellan olika aktörer och införande av ny teknik kan bidra till att nya lösningar kan utvecklas i takt med nya utmaningar.</p>
<p>Underskattade möjligheter med interkommunal samverkan</p>
<p>Antalet mellankommunala samarbeten har ökat relativt kraftigt under den senaste tioårsperioden. Mot bakgrund av de tilltagande utmaningar som väntas, kan det finnas starkare drivkrafter att utöka och fördjupa mellankommunal samverkan. I takt med att de mindre kommunernas eget handlingsutrymme krymper kan motivationen till att hitta fruktbara samverkansmodeller öka. Den förväntade utvecklingen skulle på så sätt kunna innebära att mellankommunala samarbeten har förutsättningar att gå in i en djupare och mer operativ fas under kommande år, helt enkelt eftersom enskilda kommuner inte själva är starka nog att hantera vissa situationer. Inte minst kan det handla om att säkra viss arbetskraft och kompetens.</p>
<p>Löpande justeringar i det kommunalekonomiska utjämningssystemet</p>
<p>I beräkningarna av utvecklingen av den kommunala ekonomin antas att nuvarande principer i det kommunala utjämningssystemet kvarstår. I praktisk mening har det dock historiskt, genom olika kommittéer, gjorts löpande justeringar i systemet. Numera har Statskontoret uppdraget att löpande se över systemet. Det är därför sannolikt att det även i framtiden kommer att genomföras justeringar, exempelvis om det skulle visa sig att vissa kommungrupper skulle ställas inför orimliga ekonomiska förutsättningar.</p>
<h2>7.4.3 Slutsats</h2>
<p>Beräkningen indikerar att ett flertal avlägset belägna kommuner kommer närma sig eller gå över vissa trösklar fram till 2040, vilket innebär att den yngre befolkningen är så decimerad att befolkningsförändringarna generellt avstannat. I stora drag kan det konstateras att 2040 väntas befolkningen i åldern 0–19 år vara i det närmaste halverad i dessa regioner. Även den arbetsföra befolkningen (20–64 år) väntas ha minskat kraftigt 2040 i ett flertal mindre kommuner. Slutsatsen är att de demografiska förändringarna leder till ökad sårbarhet för många kommuner och att denna sårbarhet i många fall kan bli så pass stor att det hindrar kommunen att fungera effektivt. När kommuner blir för små och sårbara får det negativa effekter på möjligheterna att samverka, konkurrera om resurser och påverka sin egen utveckling. Handlingsutrymmet krymper, instabiliteten ökar och det blir svårare att arbeta långsiktigt. Det innebär att mer genomgripande, långsiktiga, åtgärder troligtvis behöver sättas in. En sådan åtgärd kan vara en ny kommunreform, men det är inte säkert att det räcker. En kommunreform kan bidra till att skapa mer långsiktigt funktionella regioner, men den löser inte alla problem. Även ansvarsfördelningen över olika områden behöver ses över utifrån ett genomförande- och kvalitetsperspektiv. Att en kommunreform inte leder till direkta ekonomiska vinningar och inte löser gleshetsproblematiken är således legitima invändningar, men det ger alltför begränsade perspektiv på varför en kommunreform behövs. Utgångspunkten för en kommunreform måste i första hand vara ett funktionellt perspektiv. Vad som anses funktionellt måste dock relatera till relevanta förändringar i vår omvärld, då detta troligtvis förändras i takt med globaliseringens villkor.</p>
<p>Decentraliseringen har inneburit ett ökat ansvar på kommunerna och de har också mandat och stor betydelse för vad som genomförs och planeras lokalt. Samtidigt har Sverige i dagsläget en institutionellt sett relativt svag regional nivå med begränsade möjligheter att påverka vad som sker lokalt. Det innebär att kommunerna är viktiga institutionella enheter för vad som kommer att utvecklas och genomföras på lokal nivå. För att decentraliseringen av ansvaret över viktiga områden ska fungera lokalt kan det därmed vara mer effektivt att stärka den kommunala nivån ytterligare, snarare än att fokusera på att vidareutveckla former för samverkan. Samverkan är viktig, men det finns en tendens att de positiva sidorna överskattas i relation till de negativa. Ur ett genomförandeperspektiv kan samverkan i många fall vara ineffektivt om det föreligger otydliga mandat kring vem som gör vad och vad som kan genomföras. Troligtvis behöver Sverige bygga upp relativt starka och mer likvärdiga kommuner framöver för att klara av de demografiska utmaningar som vi står inför.</p>
<p>Även om den demografiska utvecklingen väntas ställa kommunernas ekonomi och verksamhet inför stora utmaningar framöver, så kan arbetskrafts- och kompetensförsörjningen bli ett ännu större problem på regional och lokal nivå. Det finns avgörande skillnader avseende statens möjligheter att hantera utmaningarna inom dessa områden. Medan staten direkt kan påverka kommunernas ekonomi med det kommunalekonomiska skatteutjämningssystemet och generella statsbidrag, är möjligheterna mer begränsade när det gäller arbetskrafts- och kompetensförsörjning utifrån en lokal och regional behovsbild. Det innebär att ett större ansvar här vilar direkt på den lokala och regionala nivån att hitta lösningar som bidrar till väl fungerande arbetsmarknader.</p>
<h2>Appendix 1 – Modell, metod och nationella förutsättningar vid framskrivning av den regionala utvecklingen rAps modellsystem</h2>
<p>rAps är en s.k. input/output-modell bestående av fem delmodeller som på olika sätt ger varandra data: 1. Befolkning 2. Arbetsmarknad 3. Regionalekonomi 4. Bostadsmarknad 5. Kommunal modell</p>
<p>Modellerna och deras samband presenteras i figur A1.1. Den streckade linjen ska tolkas så att inputs till den följande delmodellen sker i steget t+1, där t är ett givet år.</p>
<h2>Den enregionala modellen</h2>
<p>Den regionala modellen drivs av exogen efterfrågan riktad mot regionens produktionssystem: export, bruttoinvesteringar och statlig konsumtion. Hur dessa efterfrågekomponenter förändras över tiden bestäms av vilka tillväxttakter som antas. Dessa kan baseras på nationella utvecklingstal (i detta fall hämtade från Långtidsutredningens bilaga 1), alternativt kan användaren lägga in egna bedömningar.</p>
<h2>Den flerregionala modellen</h2>
<p>Till skillnad från den enregionala modellen i rAps som tar fram uppgifter för en region i taget, exempelvis en grupp kommuner, en lokal arbetsmarknadsregion eller ett län, hanterar den flerregionala modellen även flöden mellan regioner. Den flerregionala modellen kan beskrivas som en ihopkoppling av alla rAps regionala modeller där två typer av mellanregionala flöden hanteras: – Flöden av varor och tjänster (export och import) – Flöden av befolkning (inrikes in- och utflyttning).</p>
<p>Den flerregionala modellen ser till att mellanregional export från alla regioner är lika stor som mellanregional import till alla regioner och att regionernas summerade inflyttning är lika stor som den summerade utflyttningen. De mellanregionala flödena hanteras genom en extraregion, en "pool", som förmedlar all mellanregional handel och alla mellanregionala flyttningar. Detta innebär att modellen inte visar vilka flöden från en region som går vart. Den säger bara att exempelvis vara X går från ett antal regioner i en viss mängd σ  och att vara X går till ett antal regioner i en viss mängd σ  och att σ  . σ  .</p>
<h2>Regional framskrivning utifrån basscenariot i Långtidsutredningens bilaga 1 – förutsättningar och metod Förutsättningar och antaganden på nationell nivå</h2>
<p>Befolkningsutveckling</p>
<p>Framskrivningen utgår från de antaganden som gäller för SCB:s befolkningsframskrivning som publicerades 15 april 2015. Enligt SCB:s framskrivning beräknas Sveriges folkmängd öka från 9,7 miljoner år 2014 till drygt 11 miljoner år 2040. Av den totala ökningen på drygt 1,3 miljoner personer beräknas cirka 60 procent vara födda i Sverige.</p>
<p>I åldersgruppen 16–74 år beräknas folkmängden öka med 575 000 personer, vilket motsvarar cirka 43 procent av den totala ökningen. Av ökningen inom åldersgruppen 16–74 år utgör personer födda i Sverige knappt 27 procent, medan personer födda i utomeuropeiska länder med låg eller medelhög välfärds- och utvecklingsnivå (HDI) utgör nästan 63 procent, se tabell A1.1.</p>
<h2>Appendix 1 Bilaga 7 till LU15</h2>
<p>SCB:s framskrivning med sju olika kategorier för födelseland, är mer detaljerad än den fördelning på tre kategorier som används i den regionala framskrivningen med rAps.</p>
<p>Ekonomisk utveckling till 2040</p>
<p>Basscenariot har skapats med hjälp av två modeller. Den första är MIMER, en nyutvecklad långsiktsmodell vid Finansdepartementet. MIMER är en allmän jämviktsmodell med överlappande generationer. En central egenskap med denna typ av modeller är att de tar hänsyn till individers beteendemönster över livscykeln.</p>
<p>De utdata som genereras av MIMER är bland annat antal arbetade timmar, BNP och försörjningsbalansens komponenter (privat konsumtion, offentlig konsumtion, investeringar och nettoexport).</p>
<p>Den andra modellen är EMEC vid Konjunkturinstitutet. Givet arbetade timmar, BNP-tillväxt m.m. från MIMER beräknar EMEC utvecklingen per bransch för produktivitet, arbetade timmar, förädlingsvärde och bruttoproduktion. Vidare beräknas hur export, import och produktion utvecklas för olika produktgrupper. EMEC arbetar med 33 branscher och 42 produktgrupper (varor och tjänster).</p>
<p>Några nyckeltal för basscenariot i Långtidsutredningens bilaga 1 för 2014–2040 presenteras i tabell A1.2. Där redovisas även motsvarande nyckeltal från EMEC för 2011–2040, som används vid beräkningarna på regional nivå.</p>
<h2>Bilaga 7 till LU15 Appendix 1</h2>
<p>Källa: Almerud, Eisensee, Forsfält & Glans (2015).</p>
<p>I beräkningarna för basscenariot påverkas arbetsutbudets utveckling av att antalet arbetade timmar per vecka, i genomsnitt per åldersgrupp och kön, förändras över perioden. Den största förändringen avser ett ökat antal arbetade timmar för åldersgruppen över 65 år. År 2040 förväntas pensionsåldern ha ökat till 68 år.</p>
<p>Basscenariot innebär således ett förändrat arbetsmarknadsbeteende, såtillvida att det genomsnittliga antalet arbetade timmar per åldersgrupp och kön förändras. Befolkningens sammansättning med avseende på födelseland och utbildningsbakgrund beaktas inte explicit i de bakomliggande beräkningarna med MIMER. Basscenariot i Långtidsutredningens bilaga 1 implicerar två olika tolkningar. En av dessa är att antalet arbetade timmar ökar såväl för inrikessom utrikes födda. En annan tolkning är att antalet arbetande timmar ökar för inrikes födda och är konstant för utrikes födda, se figur A1.2.</p>
<p>Befolkning 16-74 år</p>
<p>Befolkning 16-74 år, inrikes födda  Arbetade timmar totalt</p>
<p>Källa: SCB och Finansdepartementet.</p>
<p>Fram till 2040 beräknas totala antalet arbetade timmar öka med nästan 13 procent (drygt 0,4 procent per år) medan befolkningen 16–74 år beräknas öka med knappt 10 procent (drygt 0,3 procent per år). Av denna befolkningsökning ökar de inrikes födda med mindre än 3 procent (knappt 0,1 procent per år) medan de utrikes födda ökar med drygt 40 procent (drygt 1,2 procent per år).</p>
<p>Under 2013 uppskattas sysselsättningsgraden för utrikes födda vara 10 procentenheter lägre än för inrikes födda i åldern 15–74 år (SCB 2014c). I detta sammanhang bör noteras att det ökade antalet utrikes födda, enligt tabell 41, avser personer från utomeuropeiska länder med låg eller medelhög välfärds- och utveklingsnivå (HDI).</p>
<h2>Implementering av nationella förutsättningar på regional nivå</h2>
<p>Befolkningsutveckling</p>
<p>Efter ett inledande moment, där länens befolkning och sysselsättning kalibrerats mot statistik för senaste år, har länens befolkningsutveckling till 2040 skrivits fram med stöd av antaganden om förändrade födelsetal, förändrade dödsrisker och in- och utvandring enligt SCB:s befolkningsframskrivning.</p>
<h2>Ekonomisk utveckling</h2>
<p>Arbetade timmar, förvärvsgrader och antal förvärvsarbetande</p>
<p>Basscenariot (MIMER) ger förutsättningar för utvecklingen av genomsnittligt antal arbetade timmar per ettårsklass för kvinnor och män i åldern 15–74 år. Med SCB:s befolkningsframskrivning har dessa data omräknats till arbetade timmar för kvinnor och män i åldersgrupperna 16–19, 20–24, 25–34, 35–44, 45–54, 55–59, 60–64, 65–74. Därefter beräknas hur förvärvsgraden för respektive grupp måste förändras för att basscenariots förutsättningar ska uppfyllas. Resultatet blir att total sysselsättning i riket beräknas öka med i genomsnitt 0,5 procent per år, dvs. samma förändring som KI räknar med för perioden 2011–2040, enligt tabell A1.2.</p>
<p>Betydelsen av antagandet om ökat antal arbetade timmar för åldersgruppen över 65 år kan belysas enligt följande. Med oförändrade förvärvsgrader (från 2012) skulle total sysselsättning i riket öka med knappt 0,3 procent per år. Det innebär att sysselsättningen skulle öka något långsammare än befolkningen 15–74 år. Skillnaden mellan 0,5 procent och 0,3 procent beror till mer än 90 procent på att förvärvsgraden (genomsnittligt antal arbetade timmar) för åldersgruppen 65–74 år antas öka fram till 2040.</p>
<p>För att uppfylla basscenariots förutsättningar om ett förändrat arbetsmarknadsbeteende i detta avseende har det vid implementeringen förutsatts att förvärvsgraden för respektive åldersgrupp och kön förändras på samma sätt i hela landet. Givet befolkningsframskrivningen på regional nivå bestäms därmed utvecklingen för den förvärvsarbetande nattbefolkningen på regional nivå.</p>
<p>I framskrivningen har antagits att den förvärvsarbetande dagbefolkningen per län förändras i samma takt som den förvärvsarbetande nattbefolkningen. Ett motiv för att anta detta är att det på närmare 30 års sikt är svårt att bedöma hur länsbefolkningens nettopendling, dvs. skillnaden mellan förvärvsarbetande dag- och nattbefolkning, kommer att utvecklas. Bilden för den senaste 20årsperioden är att nettopendlingen på länsnivå har förändrats relativt måttligt, se figur A1.3.</p>
<p>Givet total förvärvsarbetande dagbefolkning per län görs fördelningen på branschnivå med tillämpning av EMEC:s antaganden om produktivitetstillväxt och exogen efterfrågan per bransch.</p>
<p>För den kommunala konsumtionen beräknas efterfrågan med ledning av befolkningsframskrivningen och aktuella uppgifter från SKL angående den kommunala sektorns (primärkommuner och landsting) genomsnittliga styckkostnader per ettårsklass och kön.</p>
<h2>Metod vid regional framskrivning av basscenario</h2>
<p>Arbetet med att ta fram en basprognos är uppdelat på ett flertal moment. Som nämnts tidigare innebär det första momentet att kalibrera modellen för respektive län för att ge resultat som överensstämmer med statistik för senaste år, vilket är 2013 för befolkningsstatistik och 2012 för sysselsättningsstatistik. Vidare kalibreras (uppdateras) parametrar för inflyttarfördelning och utflyttarrisker.</p>
<p>Det andra momentet innebär att en partiell modell, befolkningsmodellen, körs med aktuella nationella parameterantaganden för prognosperioden, dvs. födelsetal, dödsrisker och in- och utvandring enligt SCB:s befolkningsframskrivning. I denna modellkörning baseras in- och utflyttning på länens historiska andel av rikets flyttnetto. Länens andel av rikets flyttnetto definieras som andelen av det inrikes flyttnettot (positiva eller negativa andelar) plus andelen av det utrikes flyttnettot (positiva andelar). En konsekvens är att det utrikes flyttnettot kommer att påverka storleken på inrikes flyttningar, vilket också eftersträvas. Påverkan sker i realiteten med något eller några års fördröjning men detta har mindre betydelse vid en prognos till 2040.</p>
<p>I det tredje momentet görs en ny körning av befolkningsmodellen, där mellanregional in- och utflyttning i stället baseras på historiska in- och utflyttningsfrekvens per åldersgrupp och kön. Denna modellkörning föregås av ett antal kalibreringar. (1) Justering av resultatet från föregående modellkörning så att befolkningen per ålder och kön summerar till den nationella befolkningsframskrivningen för varje år. (2) Beräkning av antalet in- och utflyttare per län som genereras av historiska flyttfrekvenser, tillämpade på avstämd befolkning. (3) Justering av in- och utflyttare från (2) så att för varje år gäller att summan av inflyttare till alla län är lika med summan av utflyttare från alla län. Den resulterande in- och utflyttningen per län används därefter i den nya modellkörningen. För prognosåret 2040 görs slutligen en avstämning mot SCB:s befolkningsframskrivning per ålder och kön.</p>
<p>I det fjärde momentet genomförs en första ”full” modellkörning med befolkningsutvecklingen enligt föregående moment. Makroekonomiska och branschspecifika antaganden hämtas från övergripande antaganden från bilaga 1 till Långtidsutredningen och KI:s prognoser, enligt den översiktliga beskrivningen ovan. Parametervärden för den mellanregionala exportens årliga förändring per bransch baseras på resultat från senast genomförda körning med den flerregionala modellen. Den offentliga konsumtionen av välfärdstjänster (utbildning, vård och omsorg) i länen beräknas med åldersspecifika styckkostnader och med tillägg för ökad kvalitet om det förutsätts i nationella antaganden.</p>
<p>I det fjärde momentet genomförs även en parameterstyrning med avseende på förändring av kommunernas bostadsstock. Fördelningen av länets befolkning på kommuner påverkas i hög grad av hur kommunernas bostadsstock förändras. För prognosperioden har vi dock ingen information om förväntade förändringar av bostadsstocken, eller information om andra förändringar av kommunernas markanvändning. Ett rimligt antagande skulle därför kunna vara att den framtida förändringen av kommunernas bostadsstock följer den historiskt trendmässiga förändringen. Men, eftersom förändringar i befolkningens fördelning antas följa av förändringar i bostadsstockens fördelning är det ett lika rimligt antagande att befolkningens framtida fördelning förändras enligt trend. Det kan vara ett rimligare antagande eftersom bostadsstockens förändring i olika kommuner inte alltid är anpassad till efterfrågans förändring, dvs. befolkningsförändringen. Bostadsstockens förändring styrs därför så att befolkningens fördelning på kommuner följer den historiskt trendmässiga förändringen av befolkningens fördelning i respektive län.</p>
<p>Befolkningens fördelning på kommuner ger underlag för att fördela den sysselsatta nattbefolkningen på kommuner, med antagandet att förvärvsgrad per kategori (ålder, kön, födelseland och utbildningsgrupp) på länsnivå också gäller för länets kommuner.</p>
<p>I rAps ligger befolkningens fördelning i olika ålderskategorier också till grund för fördelningen av sysselsatt dagbefolkning inom befolkningsanknutna näringsgrenar (skola, vård, omsorg), medan det för övriga näringsgrenar antas att kommunens andel av länets sysselsättning utgår från oförändrade specialiseringskvoter. Med specialiseringskvot avses kvoten mellan kommunens andel av länets sysselsatta dagbefolkning för respektive näringsgren och kommunens andel av länets befolkning.</p>
<p>I modellen beräknas regionens utpendling med en fix andel av regionens arbetskraftsutbud, medan regionens inpendling beräknas för att nå balans mellan tillgång och efterfrågan på arbetskraft per utbildningsgrupp. I den aktuella flerregionala prognosen riskerar denna beräkning medföra att summan av inpendlare till alla regioner avviker från summan av utpendlare från alla regioner. För att undvika en sådan inkonsekvens beräknas inpendlingen till regionen på motsvarande sätt som utpendlingen; antalet inpendlare beräknas med basårets andel inpendlare av sysselsatt dagbefolkning per utbildningsgrupp.</p>
<p>Resultatet av denna modellkörning ligger till grund för kalibreringar av modellen i följande avseende: Den sysselsatta nattbefolkningens storlek i respektive län 2040 ska vara konsistent med antaganden om arbetsmarknadsbeteende på nationell nivå som presenteras i bilaga 1 till Långtidsutredningen. På nationell nivå antas vanligtvis oförändrat arbetsmarknadsbeteende, dvs. förvärvsgrad per åldersgrupp, kön och födelseland hålls konstant. De antaganden som görs i basscenariot i Långtidsutredningens bilaga 1 innebär dock ökad förvärvsgrad för arbetskraften i högre åldersgrupper.</p>
<p>Med ledning av hur total sysselsatt nattbefolkning enligt detta villkor avviker från modellberäknad nattbefolkning kalibreras produktivitetsförändringen för branscher inom näringslivet för att 2040 generera motsvarande förändring av total sysselsatt dagbefolkning. I det femte momentet genomförs en andra ”full” modellkörning med modellen kalibrerad enligt ovan. Denna modellberäkning ligger till grund för resultatredovisningen.</p>
<h2>Appendix 2 – FA-regionindelning, FA- regiongruppering, kommuner och kommungruppering Appendix 2 Bilaga 7 till LU15</h2>
<h2>Bilaga 7 till LU15 Appendix 2</h2>
<h2>Appendix 2 Bilaga 7 till LU15</h2>
<p></p>
